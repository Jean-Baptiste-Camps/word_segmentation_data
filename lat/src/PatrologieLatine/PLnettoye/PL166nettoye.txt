
PATROLOGIAE TOMUS CLXuI.

BALDRICUS DOLENSIS ARCHIEP. / HONORIUS II ROM. PONT. / COSMAS PRAGENSIS. / ALBERICUS AQUENSIS. / DROGO CARD. / PETRUS LEONIS / GREGORIUS S. R. E. / FRIDERICUS COLON. ARCHIEP. / S. HUGO GRATIAN. / BRUNO ARGENTIN. EPISCOPI. / S. STEPHANUS CISTERC. III / FRANCO AFFLIGEM. / PONTIUS CLUNIAC. / ABBAUDUS / RICHARDUS PRATEI L. / G., ABBATES. / DOMNIZO PRESB. CANUS. / IOANNES MON. / uIuIANUS PRAEMONST. / IOANNES MICHAELENSIS. / GUALTERUS TARu. / GALBERTUS BRUG. / HUGO DE RIBODIMONTE.




EXCUDEBATUR ET uENIT APUD I.-P. MIGNE EDITOREM, IN uIA DICTA D'AMBOISE, PROPE PORTAM LUTETIAE PARISIORUM uULGO D'ENFER NOMINATAM, SEU PETIT-MONTROUGE. 1854


uolume front matter




Series title page


PATROLOGIAE CURSUS COMPLETUS

SIuE BIBLIOTHECA UNIuERSALIS, INTEGRA, UNIFORMIS, COMMODA, eCONOMICA, OMNIUM SS. PATRUM, DOCTORUM SCRIPTORUMQUE ECCLESIASTICORUM QUI AB AEuO APOSTOLICO AD INNOCENTII III TEMPORA FLORUERUNT; RECUSIO CHRONOLOGICA OMNIUM QUAE EXSTITERE MONUMENTORUM CATHOLICAE TRADITIONIS PER DUODECIM PRIORA ECCLESIAE SAECULA, IUXTA EDITIONES ACCURATISSIMAS, INTER SE CUMQUE NONNULLIS CODICIBUS MANUSCRIPTIS COLLATAS PERQUAM DILIGENTER CASTIGATA; DISSERTATIONIBUS, COMMENTARIIS LECTIONIBUSQUE uARIANTIBUS CONTINENTER ILLUSTRATA; OMNIBUS OPERIBUS POST AMPLISSIMAS EDITIONES QUAE TRIBUS NOuISSIMIS SAECULIS DEBENTUR ABSOLUTAS DETECTIS, AUCTA; INDICIBUS PARTICULARIBUS ANALYTICIS, SINGULOS SIuE TOMOS, SIuE AUCTORES ALICUIUS MOMENTI SUBSEQUENTIBUS, DONATA; CAPITULIS INTRA IPSUM TEXTUM RITE DISPOSITIS, NECNON ET TITULIS SINGULARUM PAGINARUM MARGINEM SUPERIOREM DISTINGUENTIBUS SUBIECTAMQUE MATERIAM SIGNIFICANTIBUS, ADORNATA; OPERIBUS CUM DUBIIS TUM APOCRYPHIS, ALIQUA uERO AUCTORITATE IN ORDINE AD TRADITIONEM ECCLESIASTICAM POLLENTIBUS, AMPLIFICATA; DUOBUS INDICIBUS GENERALIBUS LOCUPLETATA: ALTERO SCILICET RERUM, QUO CONSULTO, QUIDQUID UNUSQUISQUE PATRUM IN QUODLIBET THEMA SCRIPSERIT UNO INTUITU CONSPICIATUR; ALTERO SCRIPTURAE SACRAE, EX QUO LECTORI COMPERIRE SIT OBuIUM QUINAM PATRES ET IN QUIBUS OPERUM SUORUM LOCIS SINGULOS SINGULORUM LIBRORUM SCRIPTURAE TEXTUS COMMENTATI SINT. EDITIO ACCURATISSIMA, CAETERISQUE OMNIBUS FACILE ANTEPONENDA, SI PERPENDANTUR: CHARACTERUM NITIDITAS, CHARTAE QUALITAS, INTEGRITAS TEXTUS, PERFECTIO CORRECTIONIS, OPERUM RECUSORUM TUM uARIETAS TUM NUMERUS, FORMA uOLUMINUM PERQUAM COMMODA SIBIQUE IN TOTO OPERIS DECURSU CONSTANTER SIMILIS, PRETII EXIGUITAS, PRAESERTIMQUE ISTA COLLECTIO, UNA, METHODICA ET CHRONOLOGICA, SEXCENTORUM FRAGMENTORUM OPUSCULORUMQUE HACTENUS HIC ILLIC SPARSORUM, PRIMUM AUTEM IN NOSTRA BIBLIOTHECA, EX OPERIBUS AD OMNES AETATES, LOCOS, LINGUAS FORMASQUE PERTINENTIBUS, COADUNATORUM.

SERIES SECUNDA,

IN QUA PRODEUNT PATRES, DOCTORES SCRIPTORESQUE ECCLESIAE LATINAE A GREGORIO MAGNO AD INNOCENTIUM III. ACCURANTE I.-P. MIGNE, BIBLIOTHECAE CLERI UNIuERSAE, SIuE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE. PATROLOGIA BINA EDITIONE TYPIS MANDATA EST, ALIA NEMPE LATINA, ALIA GRAECO-LATINA.--- uENEUNT MILLE FRANCIS DUCENTA uOLUMINA EDITIONIS LATINAE; OCTINGENTIS ET MILLE TRECENTA GRAECO-LATINAE.---MERE LATINA UNIuERSOS AUCTORES TUM OCCIDENTALES, TUM ORIENTALES EQUIDEM AMPLECTITUR; HI AUTEM, IN EA, SOLA uERSIONE LATINA DONANTUR.

PATROLOGIAE TOMUS CLXuI.


BALDRICUS DOLENSIS ARCHIEP.



HONORIUS II ROM. PONT.



COSMAS PRAGENSIS.



ALBERICUS AQUENSIS.



DROGO CARD.



PETRUS LEONIS

ET

GREGORIUS S. R. E.

LEGATI.

FRIDERICUS COLON. ARCHIEP.



S. HUGO GRATIAN.,



BRUNO ARGENTIN. EPISCOPI.



S. STEPHANUS CISTERC. III,



FRANCO AFFLIGEM.,



PONTIUS CLUNIAC.,



ABBAUDUS,



RICHARDUS PRATEI L.,



G., ABBATES.



DOMNIZO PRESB. CANUS.



IOANNES MON.



uIuIANUS PRAEMONST.



IOANNES MICHAELENSIS.



GUALTERUS TARu.

ET

GALBERTUS BRUG.



HUGO DE RIBODIMONTE.



EXCUDEBATUR ET uENIT APUD I.-P. MIGNE EDITOREM, IN uIA DICTA D'AMBOISE, PROPE PORTAM LUTETIAE PARISIORUM uULGO D'ENFER NOMINATAM, SEU PETIT-MONTROUGE. 1854


uolume title page
SAECULUM XII

BALDRICI

DOLENSIS ARCHIEPISCOPI

OPERA OMNIA

ACCEDUNT

HONORII II ROMANI PONTIFICIS



EPISTOLAE ET DIPLOMATA

NECNON

COSMAE PRAGENSIS,



ALBERICI AQUENSIS



CHRONICA

INTERMISCENTUR

DROGONIS CARDINALIS,



PETRI LEONIS

ET

GREGORII S. R. E.

LEGATORUM,

FRIDERICI COLONIENSIS ARCHIEPISCOPI,



S. HUGONIS GRATIANOPOLITANI,



BRUNONIS ARGENTINENSIS,

EPISCOPORUM,

S. STEPHANI ABBATIS CISTERCIENSIS TERTII,



FRANCONIS ABBATIS AFFLIGEMENSIS,



PONTII ABBATIS CLUNIACENSIS,



ABBAUDI ABBATIS,



RICHARDI ABBATIS PRATELLENSIS,



G. ABBATIS,



DOMNIZONIS PRESBYTERI CANUSINI,



IOANNIS MONACHI,



uIuIANI PRAEMONSTRATENSIS,



IOANNIS MICHAELENSIS,



GUALTERI TARuANENSIS

ET

GALBERTI BRUGENSIS,



HUGONIS DE RIBODIMONTE



OPUSCULA, DIPLOMATA, EPISTOLAE

ACCURANTE I.-P. MIGNE BIBLIOTHECAE CLERI UNIuERSAE SIuE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE uENIT 8 FRANCIS GALLICIS

EXCUDEBATUR ET uENIT APUD I.-P. MIGNE EDITOREM IN uIA DICTA D'AMBOISE, PROPE PORTAM LUTETIAE PARISIORUM uULGO D'ENFER NOMINATAM SEU PETIT MONTROUGE 1854


ELENCHUS AUCTORUM ET OPERUM QUI IN HOC TOMO CLXuI CONTINENTUR.


COSMAS PRAGENSIS.
    Chronica Bohemorum. col. 9.




ALBERICUS AQUENSIS.
    Historia Hierosolymitana, col. 389.




FRANCO ABBAS AFFLIGEMENSIS.
    De gratia Dei, col. 715.---Epistole, col. 807.---Appendix.---Chronicon Affligemense, col. 813.




HUGO DE RIBODIMONTE.
    Epistola ad G. Andegauensem, col. 833.




PONTIUS ABBAS CLUNIACENSIS.
    Statuta, col. 839.---Donationes pie, col. 841.




PETRUS LEONIS ET GREGORIUS S. R. E. LEGATI.
    Epistole, col. 851,




IOANNES MICHAELENSIS.
    Regula Templariorum, col. 855.




GUALTERUS TARuANENSIS ECCLESIAE CANONICUS ET GALBERTUS BRUGENSIS.
    De uita et martyrio B. Caroli Boni, Flandrie comitis, col. 873.




BALDRICUS DOLENSIS ARCHIEPISCOPUS.
    Historia Hierosolymitana, col. 1057.---Acta Translationis capitis S. ualentini, col. 1151.---uita S. Hugonis Rothomagensis archiepiscopi, col. 1163.---Itinerarium, siue epistola ad Fiscannenses, col. 1173.---uita B. Roberti de Arbrissello, col. 1181.---Carmina, col. 1181.---Acta S. ualeriani martyris, col. 1209.---De uisitatione infirmorum. col. 1211.---Diploma. col. 1211.




HONORIUS II PONTIFEX ROMANUS.
    Epistole et priuilegia, col. 1217.




uIuIANUS PRAEMONSTRATENSIS.
    Harmonia, col. 1319.




G. ABBAS.
    Epistola ad A. priorem S. uictoris Massiliensis, col. 1335.




DOMNIZO PRESBYTER CANUSINUS.
    uita Mathildis comitisse, col. 1339.




ABBAUDUS ABBAS.
    Tractatus de fractione corporis Christi, col. 1341.




BRUNO ARGENTINENSIS EPISCOPUS.
    Epistole. col. 1347.




FRIDERICUS COLONIENSIS ARCHIEPISCOPUS.
    Epistole et diplomata, col. 1349.




RICHARDUS ABBAS PRATELLENSIS.
    Prologus in Leuiticum, col. 1357.




S. STEPHANUS ABBAS CISTERIENSIS III.
    Censura de aliquot locis bibliorum, col. 1373.---Sermo in obitu predecessoris sui, col. 1375.---Epistole, col. 1375.---Charta caritatis, col. 1377.---Usus antiquiores ordinis Cisterciensis col. 1383.---Exordium cenobii et ordinis Cisterciensis, col. 1501.




IOANNES MONACHUS.
    Epistola ad Adelberonem Treuirensen archiepiscopum, col. 1509.




DROGO CARDINALIS.
    Sermo de passione Dominica, col. 1513.---Liber de creatione et redemptione primi hominis, col. 1547.---De septem donis sancti Spiritus, col. 1553.---Liber de diuinis officiis, col. 1557.




S. HUGO GRATIANOPOLITANUS EPISCOPUS
    Excerpta e chartulario Gratianopolitano, col. 1565.---Epistole et diplomata, col. 1571.






Main uolume text





ANNO DOMINI MCXXu
COSMAS PRAGENSIS COSMAE CHRONICA BOHEMORUM






PROLEGOMENA COSMAE PRAGENSIS AETAS, NATALES, RES GESTAE

 Cosmas Pragensis, quem patris Bohemice historie Herodotique splendidissimis nominibus iure ornarunt uiri, de perscrutandis Bohemorum rebus gestis optime meriti, inter Germanicarum etiam rerum scriptores, siue rerum materiem quam libro suo inclusit, siue uiam et rationem quam in conscribenda historia ingressus est respicis, locum obtinet non sane sua laude fraudandum. Et haud immerito nos quoque nostris eum uidemur ascribere posse, qui, etsi Bohemica gente oriundus, et diuinarum et humanarum rerum societate cum imperio Germanico erat coniunctus. Quanquam enim Slauicus eius sanguis odio magis quam amore efferbuit erga Germanos, quos patrie habebat inimicos atque oppressores  , tamen neque Germanici imperatoris  summum imperium, a Bohemis etiam seruandum, reiicere, neque Moguntini archiepiscopi ecclesiasticam disciplinam in dubium uocare audebat. Neque Bohemorum historiam componere licebat, Germanicarum rerum ratione habita omnino nulla; nam uix unam quidem alteramue pagellam complere poterat, quin in res a Germanis et gestas et conscriptas incideret nominaque Germanica litteris mandanda essent. Sit igitur hec Bohemorum gloria  utilissimum rerum scriptorem sibi popularem datum esse, nobis uero hanc alteram relinquant Cosmam, quod ipse testatur, Germanorum eruditione et litteris imbutum atque ad altiores sensus capessendos excultum esse.

Sed alia est laus Bohemis minime eripienda. Germanus quidem erat qui primus Cosme chronicon luce publica donauit, at Bohemorum erant uiri doctissimi qui in legendo eoque explicando summam operam atque diligentiam posuerunt eumque iterum iterumque nouis curis perscrutantes, ita in interiores libri illius recessus penetrarunt ut Germanis uiam preirent nobisque pene nichil relinquerent, que noua proferri possent. Primus enim Dobnerus  , cui summa debet Bohemorum historia, sua doctrina  Cosme uitam et librum illustrauit, post Dobnerum Dobrowskius  ,---cui uiro de historia Cechica meritissimo, quod Monumentis Germanie promiserat  , nouam Cosme editionem, utinam soluere licuisset! at fata obstabant;---post Dobrowskium qui in libro suo noua Bohemice historie fundamenta posuit Palackius  . Post tot tantosque uiros de rebus Bohemicis summe meritos, uix saniori consilio res nostra geri possit, quam si ea uia quam tali  auctoritate premunitam uidemus incedentes, illa presertim adnotamus que nobis aliter se habere uidebantur.

Testimonia que nobis relicta sunt de uita Cosme, sunt quidem non ita pauca, sed, ut fere ubique accidere solet, in rerum scriptoribus qui non rebus gerendis, sed scribendis gloriam sibi comparare conati sunt, ex ipsius auctoris libro sunt illa petenda; nam paucissima sunt que, postero tempore, casu magis quam consilio ab aliis addita esse uidemus. At de se ipse testimonia largiore sane manu libro inseruit quam apud alios fieri solet. Ex ipsius igitur uerbis uita eius constituenda est.

Cosmas, circiter annum 1045  haud ignobili loco  natus, ex gente quadam e Polonia adducta,  ni fallor, originem traxit. Nam atauus eius  , presbyter qui paucis annis antequam Cosmas hanc lucem adeptus esset, adhuc erat inter uiuos, a Bohemis qui cum S. Adalberti reliquiis in patriam uictores redibant, cum nobilium Polonorum turma anno 1039 Pragam captiuus ductus est. Scholis Pragensibus erudiendus traditus est Cosmas, ut mox clericorum numero ascriberetur, et an. 1074 adhuc in puerorum scholis deprehendimus eum herentem.

Cum e litterarum rudimentis emersisset, Leodium se contulit Cosmas, quod tunc pre ceteris Lotharingie scholis letissimis, auspiciis Franconis magistri florebat, ibique grammatice et dialectice operam assidue nauauit. Que doctrine presidia sibi comparauerit  testes sunt classicorum scriptorum lumina quibus librum suum frequentauit ipsaque scribendi ratio. Quantum litterarum amorem ibi in uiscera receperit et ad senectutis usque terminum seruauerit, ipsius docet iusta ac plena laudatio, qua sub finem libri Franconi magistro monumentum condere conatus est  . Quorum studiorum spatio decurso  , in rerum publicarum luce eum uidemus uersantem. uix dubitari potest qui in ducis aulam adscitus sit; publicis enim negotiis implicabatur que uiro tantum a duce probato committi posse uiderentur. Cum, anno 1086, Moguntie congregata esset synodus, intererat solemnibus illis quibus Heinricus imperator Wratislaum ducem Bohemie regem fecit, ipsumque uidit imperatorem, sua manu diploma  signantem quo Pragensi diecesi Morauia adiudicabatur finesque antiqui illius episcopatus confirmabantur  . Gebhardi enim Pragensis in hoc itinere comes in interiorem illius episcopi amicitiam uidetur admissus esse, nam austere sancteque eius uite imaginem ea auctoritate nobis depinxit ut se hec omnia uidisse affirmet  . Anno 1091, miraculum quoddam SS. Wenceslai et Adalberti uidit  et paulo post in Italiam profectus est; anno enim 1092, in cohorte episcoporum Cosme Pragensis  et Andree Olomucensis, qui ad inuestituram capessendam in Italiam iter faciebant, Mantuam uenit et Wratislaum regem mortuum esse uerone audiuit  . Neque minus cum anno 1094, iidem episcopi  Moguntiam mitterentur ut sacro ordine ab archiepiscopo Moguntino initiarentur, Cosmas eos comitabatur, ut ipse iis indicauit que de reditu in patriam litteris mandauit  . Deinde, anno 1099, iterum sodalis factus est Hermanni noui episcopi Pragensis in adipiscendis sacris ordinibus; nam ambo et Hermannus et Cosmas a Seraphio archiepiscopo Strigoniensi ad eumdem presbyteratus gradum in ipsa illius episcopi sede promoti sunt  . Anno 1100, interfuit Prage consecrationi ecclesie S. Petri apostoli, et mirabili illi examini quo Hermannus episcopus fidem reliquiarum S. Ludmille probari iussit  , et, an. 1108, crudelissime cladi, qua gens Wrssowicorum deleta est, testis interfuit  . Ex quibus locis satis patet eum inter illos sine dubio  fuisse S. uiti Pragensis capituli clericos, quibus in rebus Ecclesie administrandis summa esset auctoritas. Illorum numero, an. 1100, iam erat ascriptus. Cum enim Otto dux Morauiensis forum, in Sekir Kostel uilla a parentibus canonicis Pragensibus datum, iis auferre conaretur, Cosmas legatus missus est ad Wladislaum ducem, ut suo labore et prudentia damnum repararet; quem conatum ad felicissimum exitum perduxit  . Decani tandem dignitatem eum inter annos 1119 et 1122 adeptum esse ex iis apparebit, que de tempore quo librum composuerit paulo infra dicemus. uidit igitur Cosmas illa tempora quibus et Ecclesia et Romanum imperium uehementissimis quasi procellis conquassabantur,  uirilique uigebat etate cum de sacerdotum matrimoniis acerbissima exorta esset questio; eo magis mirari subit eum hisce tempestatibus pene intactum retinuisse domi uxorem, eique ut fidelissime coniugi et omnium rerum suarum indimote comiti, ut ipsius uerbis utar, anno 1117, post mortem uersibus quibusdam in libro suo monumentum condidisse  . Anno 1123, filii sui Heinrici mentionem fecit  . Anno demum 1125, quo dux Sobeslaus in thronum euectus est, 21 Octob., diem obiit supremum Cosmas, ut alius in calce libri eius adnotauit, cum uitam honoribus minime carentem ad octogesimum fere etatis annum duxisset  .

Eorum que apud populares et exteras gentes audierat Cosmas, uel uiderat, uel denique ipse rerum  gerendarum particeps egerat, uite sue quasi summam chronicon Bohemie confecit, quod, senex demum scribendum aggressus, senectutis uigentis maturum fructum posteris reliquit. Satis accurate tempus indicauit quo calamum ad scribendum sumpsit, quod in litteris ad Geruasium ita circumscripsit: »Est autem hec chronica composita, regnante quarto Heinrico Romano imperatore, et gubernante sanctam Ecclesiam Dei papa Calixto, sub temporibus ducis Bohemorum Wladizlai simul et presulis Pragensis Ecclesie Hermanni.« Calixtus II uero pontificalem sedem adeptus est anno 1119, et obiit Hermannus episcopus, quod Cosmas ipse litteris mandauit, anno 1122  , quod temporis spatium Heinrici imperatoris et Bohemie ducis mentione  facta probatur. Quo cum bene conuenit quod uno loco libri primi res, anno 1110, gestas attigit  .

Tres quibus constat chronicon libros non uno tenore conscripsit, certe eos non uno eodemque tempore in lucem emisit. Singulis enim singulos libros quasi donum dedicauit. Primum librum Geruasio magistro, quem archigeronte nomine ornat, cum epistola dedicatoria transmisit, ut eius iudicium subiret, ex quo se totum pendere disertis uerbis probat; illius iussu ad reliqua scribenda uelle se precingere aut gradum in calce libri primi sistere. Quod scripsit tempore quo nondum decanatus honorem adeptus erat, nam modesto titulo famuli sancti Wenceslai famulantium se appellat. Secundum illi dedicauit cuius hortatu hunc librum scribendum  aggressus erat; eidem Clementi Breunouensi abbati primum etiam librum quem »olim« Geruasio transmiserat, proposuit  . At non ita longe post primum composuit secundum librum, et, ni fallor, ante mortem Herimanni episcopi, an. 1122. Tertii libri, quem prefatione tantum, non epistola dedicatoria muniuit, ultimam partem post Hermanni obitum conscripsit  , eumque usque ad an. 1125 deduxit. In morte Wladislai ducis calamum deponere uoluit ut probatur uersu illo:

Sit libri finis nostri ducis est ubi finis  ;
sed postea nonnulla alia que memoria digna uidebantur addidit. Qua ex re apparet Cosmam uerba supra laudata de tempore quo chronicon compositum  sit, litteris ad Geruasium non post totum opus absolutum addidisse  ; eodem sine dubio tempore quo liber primus ea conscripta sunt. Tres omnes denique libros Seuero Melnicensi preposito cum litteris dedicatoriis transmisit, quas toti operi postea prefixit. Sed tam timido animo erat ut hoc potissimum a Seuero peteret: »Siue enim uobis soli he seniles nuge placeant siue displiceant, rogo, ne tertius eas oculus uideat.« Itaque librum cum illo familiariter magis communicasse quam in lucem publicam misisse uidetur. Scripsit has litteras, ut illas secundum librum precedentes, cum iam ad S. uiti decanatum peruenisset. Quod igitur intra annos 1119 et 1122 factum sit necesse est. Res igitur ipsas, dum gerebantur, perscripsit, quod ad extremum  uite tempus, donec morienti calamus excideret, fecisse uidetur.

Presidiorum genera quibus in scribendo usus est, diuersa sunt; sunt enim scripta aut non scripta. Hec etiam diuerse sunt nature; sunt enim ea que uel uidit auctor ipse, uel ab oculatis testibus audiuit, uel denique que ex fama populari et senum relatione hausit. Scripta uero presidia sunt tabule publice, epistole, libri. Ex ipsa rerum natura patet, prius fontium genus in fine libri, posterius in initio sepius adhibitum esse. Locis iam supra memoratis, quibus que ipse uiderit Cosmas disertis uerbis indicauit, nichil est addendum; que uero posterioribus quinquaginta annis Prage gesta sunt, eorum siue ipse testis erat oculatus, siue tales auctores  qui ueras rerum causas et rationes cognoscerent, facillime sibi parare poterat. Itaque paucis hinc inde exceptis ab anno 1074 usque ad chronici finem ubique rerum equalis et sepissime testis oculatus scripsit. Que ex testium aliorum narrationibus hauserit, minime silentio texit; sub finem enim libri primi hec scripsit: »Nunc auxiliante Deo et sancto Adalberto ea fert animus dicere que ipsimet uidimus, uel que ab his referentibus qui uiderunt ueraciter audiuimus.« Priora uerba alteram partem libri secundi respicere uidentur; que uero inde ab anno 1039, quo incipit liber secundus, gesta erant, sine dubio ex iis qui res ipsas uiderant exquirere poterat. Laudat disertis uerbis testium oculatorum narrationes ad annum 1109, de morte ducis Suatopluci   , de Bohemorum clade anno 1124  , in historiola illa De lasciuo presbytero  . Quibuscum testimoniis aliud historice auctoritatis genus coniungendum est, quo sepissime usus est auctor. Sunt hec diuersi generis monumenta uel reliquie que usque ad Cosme tempora siue reuera seruabantur siue ab hominibus religiosa quadam superstitione seruata credebantur. Talia monumenta sunt Crocconis castrum  , tumulus sepulcralis filie eius Kazi  , cothurni principis Primisl  , tumulus sepulcralis Tyri fortissimi uiri, qui Neclanis ducis exercitui preerat  , alnus qua se laqueo suspendit Duringus  , opus Romanum quo muniuerat castellum Bunzlau Boleslaus dux  , paramenta Sancto Adalberto ab Ottone imperatore donata  , catena  molendinaris quam Bracizlaus dux uno gladii ictu rupisse dicebatur  , honores Douore posterisque eius dati et usque ad Cosme tempora seruati  , calix cuius consecratione saluata est anima Heinrici II imperatoris  , denique Sancti Wenceslai monasterium ad Albim situm  .

His scribendi presidiis accedunt fabelle et fama popularis, que ex antiquis temporibus tradita hominum ore circumferebatur; laudatur a Cosma modo »senum fabulosa relatio  ,« modo »uero fidelium relatio  ,« modo quod »uulgo dicitur  ,« modo que »fama referente  « audiuit. Ex hisce fontibus que de Bohemorum originibus, que de primis incolis, de filiabus Crocconis, de Primislao principe et de Libussa, de Praga urbe condita, de bello  inter uirgines et iuuenes Bohemorum, de Wlatislawo et Neclane, de Duringo falso pedagogo litteris tradidit, inde igitur, ex parte fortasse ex carminibus popularibus  , hausit que in priore parte primi libri perscripsit  . Qua cum rerum materia, ex rumore populari desumpta, coniunxit Cosmas, ut rerum ordo poscere uidebatur, ea que ex aliorum libris sibi comparauerat, quorum copia non est ista magna ut in docto uiro exspectes. At cum in Bohemorum rebus describendis haberet nullum, cuius uestigia premeret, paucissima tantum ex libris petenda erant. Sunt hec presidia Reginonis et eius continuatoris chronicon  , cuius unum locum accurate ad uerbum descripsit, Gumpoldi uita sancti Wenceslai, quam laudauit potius quam exscripsit  ,  sancti Adalberti uita prior  , sancti Udalrici uita, quam modo nominauit  et nonnulla necrologia  . Libris denique accedunt tabule publice et epistole, quas partim laudauit paucaque ex iis desumpsit, partim integras in textum recepit. Sunt he: Priuilegium Ecclesie Morauiensis et epilogus Morauie, quorum presidiorum, que nunc deperdita dolemus, modo mentionem fecit  ; in textum recepit falsam bullam, Ioanni XIII pontifici suppositam, de condendo episcopatu Pragensi et de monasterio S. Georgii eque condendo, quo diplomate auctor ipse deceptus est  , Heinrici Iu imperatoris genuinum preceptum de restauranda Pragensis episcopatus diecesi  . Littere uero sunt Boleslai I ducis ad Ottonem I imperatorem, de  Dethmaro episcopo Pragensi constituendo  , Boleslai ducis Polonorum ad Wladislaum ducem Bohemorum  . Quibus num addere possim Mathilde comitisse epistolam ad Welfonem ducem ualde dubito  , quia ex parte homeoteleutis illis uersibus conscripta est, quibus Cosmas utitur sepissime. Neque aliter uidetur statuendum de orationibus quas frequentissime reges et duces habentes fecit.

Iam altera exoritur questio, quomodo Cosmas tam amplam tamque uberem scribendi materiam digesserit, et quomodo fide historica usus in tanta rerum copia criticum iudicium exercuerit. Neque hic sanum eius consilium desiderabis, quo optime declaret se inter uera falsaque discernere posse, neque  eum latere quantum era lupinis distent. Omnem materiem satis apte in tres libros digessit, quorum primum usque ad Bracizlaum I ducem, alterum ducalis domus et Bohemorum glorie conditorem deduxit, id est usque ad annum 1039; secundum usque ad Bracizlaum II an. 1092, ita ut primo libro ea continerentur tempora, in quibus scribendis famam popularem uel aliorum libros secutus est; secundus liber que ab oculatis testibus audierat uel ipse iuuenis uiderat; tertius uero ea que uir et senex uel in patria uel apud exteras gentes compererat. Bene scit antiquissima Bohemorum tempora ab omni scripta auctoritate esse destituta. Libere scribit ad Geruasium  : »Annos autem Dominice Incarnationis idcirco a temporibus Boriuoy  primi ducis catholici ordinare cepi, quia in initio huius libri nec fingere uolui nec chronicam reperire potui, ut quando uel quibus gesta sint temporibus scirem que ad presens recitabis in sequentibus.«  Alioque loco de iisdem addit temporibus  : »Quia non erat illo in tempore qui stylo acta eorum commendaret memorie.« Itaque bene cauet ne que ante et paulo post Boriuoii ducis baptismum gesta sint ad certos annorum numeros reuocet uel tempus accuratius describat, quod fieri non posse profitetur. »Inter hos autem annos, scribit  , quos infra subnotauimus, facta sunt hec que supra prelibauimus; non enim scire potuimus quibus annis sint gesta siue temporibus.« Quibus in describendis ad senum recurrit fabulosam narrationem, quam »non humane laudis ambitione, sed ne omnino tradantur relata obliuioni pro posse et nosse, et prout scire licuerit  ,« litteris mandaturus est, sancteque affirmat in his omnibus a se nichil fictum  esse. Quam narrandi legem secutus hanc etiam accurratam in libro suo adhibuit curam, ne quid pro certo daret quod non satis expertum haberet, uel que aliqua dubitatione conuelli posse uiderentur. Quod haud paucis locis disertis uerbis expressit. Modo »magis placuit tacere quam rem inexpertam dicere  ,« modo confitetur ipsi incertum esse quomodo res se habuerint  ; queque explorare penitus non poterat, se nescire aperte dicit  . At neque ex iis que bene comperta habebat magnam rerum copiam quasi sacco fundere uolebat, sed modesto consilio nimiam rerum ubertatem succidit. Ne iam dicta repeteret, mauult »pretermittere quam fastidium legentibus ingerere, quia iam ab aliis scripta legimus  ,« et interdum  »ubi plura poterant dici relatu digna,« silentio ea tegenda uidentur  . Contra »nec transsiliendum censet, que ab aliis pretermissimum uidet  .«

Prudens hoc et modestum scribendi consilium, quod precipue in duobus prioribus libris secutus est, in libro tertio paulo mutauit, uel, ut uerius dicam, iusto plus pressit. Nimis enim cautum et quod uix exspectes timidum in rebus sui temporis litteris mandandis satis aperte se prebet. Difficillimum enim ei uidebatur de suis equalibus maxime, uero de recentioribus Bohemie ducibus ita referre, ut duplicem scopulum et adulationis et acerbitatis euitaret. Hisce curis premitur liber tertius, ut in ipso proemio latius exposuit his uerbis: »Nam de modernis  hominibus siue temporibus utilius est ut omnino taceamus quam loquendo ueritatem, quia ueritas semper parit odium, alicuius rei incurramus dispendium. Si autem a ueritate deuiantes aliter quam se  res habeant scripserimus, cum pene omnibus note sint cause, nichilominus adulationis et mendacii notam incidimus. Horum nos si ad liquidum stylo exsequamur acta, quia quedam non sunt cum Deo facta, procul dubio offensam non effugiemus quorumdam qui adhuc superstites sunt homines;---par namque est uitium atque iudicium seu tacuisse ueritatem, seu concessisse falsitatem.« Ex his omnibus hanc sibi scribendi normam duxit, que etsi tutiorem reddat rerum scriptorem, tamen non eque salutaris est rebus que posteris tradende sunt. »Unde uidetur nobis multo tutius narrare somnium, cui nemo perhibet testimonium, quam presentium gesta scribere hominum, quapropter posteris latius explananda eorum relinquamus facta.« Aliis locis  eodem timore occupatus narrationis filum intercidit. De gentis Wrssowicorum interitu plura addere non audet, ne tragediam scripsisse uideatur  ; de Wladislai ducis uirtutibus et gloria libere loqui non uult, »dum in hac uita conuersatur, ne aut adulationis notam incurrat, aut dum minus de laudibus suis scribat derogationis offensam incidat  :« Herimanni Pragensis episcopi uirtutes intactas reliquit, etsi plures relatu dignas proferre posset, »propter instantis temporis homines qui nichil boni ipsi operantes aliorum benefacta credere audita renuunt  ,« et cur dux Boriuoius bis solio sublimatus et bis reprobatus sit ei rimari non fas est  . Quin eo usque adductus est, ut cum in primo libro se fingere nolle scripsisset, contraria pene de eodem  Boriuoio in hoc uersu edixit.


Nunc, mea musa, tuum digito compesce labellum.
Si bene docta sapis, caueas ne uera loquaris  .

Que grauissima uerba ex ipsius Cosme indole ita uidentur interpretanda, ut neque falsa fingere neque ueras rerum causas, quas bene nouerat, aperte edicere uellet. A saluberrimo uero, quod prius ingressus erat, consilio eum in libro tertio reuera recessisse in eo etiam cernitur quod totius chronici naturam et indolem in altera parte illius libri mutatam esse uix negabit quisquam. Si rationem qua opus suum conscripsit paulo accuratius examinaueris, uel sponte apparebit eum Bohemorum Annales, in quibus simpliciter singulis procederet annis,  conscribere uoluisse. Sed paulo aliter res in duobus prioribus cecidit. Interiecit quidem hinc inde abruptas quasdam notas, que ex Annalium natura nullo uinculo inter se continentur; ubi uero rerum gestarum copiam plena manu fundere uel poterat uel uolebat,  ipse largiore narrationis flumine quasi abreptus minus accurate arctos illos annorum terminos seruauit liberoque animo iucunda narratione res exposuit. In tertio autem libro, quo ne omnia que sciret proderet timor uetabat, annorum seriem accuratius secutus, sepius res minime inter se coherentes eodem calamo concepit, neque semel ieiunam et aridam scribendi rationem iniit. Dilucide hoc apparet sub finem libri tertii, quem puerili pene de presbytero libidinoso historiola, tali libro plane indigna, conclusit  .

At aliud restat quod silentio preteriri nequit. Non semper enim aut ubique Cosmas, quem tam prouidum scriptorem esse uidimus, ab erroribus grauioribus in rebus ipsis scribendis bene cauit, in  quo sane uenia ei danda est, cum in tam ampla rerum copia nusquam labi humanam indolem pene excedat. Sepius in eum quem maxime uitare studebat incidit errorem, in temporibus enim accuratius describendis haud semel lapsus est, quod in antiquissimis temporibus, ubi probato earebat duce, non est sane mirandum, sed accidit etiam ubi iam clarior lux affulgebat. Falso, e. g., Boriuoii ducis baptisma ad annum 894, S. Wenceslai ducis, qui obiit anno 935, mortem ad annum 929 reuocauit  ; Pragensis episcopatus non anno 967, sed non ante annum 973 conditus est  , Dethmarus primus episcopus Pragensis, non anno 969, quod uult Cosmas, sed a. demum 982 diem obiit supremum  ; tempora itinerum Romanorum S. Adalberti confudit  ;  falso Ottonis II imperatoris mortem ad annum 984, S. Adalberti anno 996 retulit  ; Iaromirum a fratre Udalrico regno expulsum esse dicit anno 1002, quod demum anno 1012 factum esse scimus  ; Iuditham anno 1021 a Bracizlao raptam esse scribit, quod ante annum 1029 factum esse nequit  ; non satis accurate descripsit tempus quo Heinricus III imperator bellum contra Bohemos gessit  , falso ad annum 1074 refert prelium, a Wratislao duce et Leopoldo Austrie marchione an. 1082 apud Meilberg commissum  : quibus si queris alia exempla sine ullo negotio ad dere possis. Neque minus quam tempora confudit homines; S. Adalbertum tertii Ottonis amicum faci  Ottonis II  , Boleslaum ducem Polonie cum Mescone patre confundit  ; Pragam a Iaromiro an. 1002 expugnatam Udalrico fratri eius falso ascribit  , Heinricum II filium facit Ottonis III  , Iuditham falso nominat filiam Ottonis marchionis,  cuius soror erat  . Aeque in errorem incidit in constituenda genealogia Iaromiri et Udalrici, quos Boleslai II, filios Boleslai III fecit  ; Wladiboium Polonum in serie ducum Bohemorum silentio pretermisit  , et sepius in enarrandis his temporibus lapsus est. Minus accurate exposuit bella Bracislai I ducis cum Polonis et Ungaris  , falsaque retulit de Casimiro duce Polonorum  . Quod uero summopere in uiro tam modesto tamque temperato mirari subit, uno alteroue loco in recentioribus describendis temporibus sine dubio errauit, quia aut ira aut studio se abripi passus est, quamuis tam bene sibi cauisse uideretur. Summe enim, in enarranda contentione de episcopatibus Pragensi et Olomucensi partibus, fauet Gebhardi Pragensis episcopi, temerarii  et sane crudelis uiri, et quod iam obseruarunt Dobnerus et Palackius, in Wratislaum, ducem fortem ac strenuum, seueriorem censuram ob id exercere uidetur, quod hic Pragensibus episcopis in Olomucensibus emulos excitauerit  . Quod in Germanos acerbius inuehitur, uiro patrie amore pleno facilius condonabis. In miraculis enarrandis modestum sanumque se prebet, et que ex illorum temporum indole nata litteris mandauit, uno duobusue fortasse exceptis, neque fidem neque sanam mentem excedunt  .

Haud paucis doctrine presidiis instructum, Cosmam ad scribendum uenisse ueterum scriptorum luminibus satis probatur, que ita bene animo tenebatur calamo sponte exciderent. Petas Latinos pre  ceteris legit, Terentium  , uirgilium  , Horatium  , Lucanum  , Iuuenalem  , Statium  , Prudentium  ; ex prosariis Sallustium  tantum et Betium  deprehendere potui. Rarius adhibuit auctores Christiane antiquitatis, tamen Hieronymum  et Augustinum  uno alteroue loco laudauit, neque ita sepe Scripture sacre locos attulit. Sermo neque purus neque  emendatus est, multaque insunt illis temporibus quibus non omma ad grammatices normam reuocarentur condonanda quidem, at nichilominus a iudice etiam minus seuero castiganda. Alias bene et dilucide res gestas enarrauit hominesque haud raro ita uiuido colore depinxit ut epicum quoddam carmen legere tibi uidearis, ideoque eum Bohemorum Herodoti nomine non indignum censeas. Ipsumque haud raro narrationis flumen ita abripuit ut hexametris, uersibus dactylicis, sermone rhythmico et homeoteleuto, quo seculi duodecimi scriptores sepissime usos esse scimus, non modo ducum et regum orationes, sed ipsam narrationem contexeret. De quibus uersibus ad Clementem Breunouensem abbatem ita scripsit: »Quod autem in quibusdam locis quasi  metricos uersus inuenis, scias me scienter nescium fecisse, dum feci uersus  .« At uero cum pene totius operis dimidium sermone illo homeoteleuto compositum sit terminos nobis propositos excedere uidebamur, si eum, quotiescunque occurrit, in textu nostro significaremus; quod paucis tantum locis fecisse sufficiebat.

Non desunt posteriorum temporum scriptores, qui in rebus enarrandis Cosmam sibi ducem sumpserunt, eiusque librum plus minusue expilarunt. Inter quos num illos referam, quorum sunt carmina popularia codicis regine Aule, an potius tum carminum illorum auctores, tum Cosmas ueteres fabellas in ore populi uersantes, secuti sint dicere dubito, meque peritioribus libenter relinquo diiudicandum;  hoc unum persuasum habeo, Cosmam hanc quam nos habemus carminum recensionem secutum non esse  . Reliquorum qui reuera Cosmam exscripserunt nomina adnotauit in libro suo Palackius. Sunt uero annalista Saxo ex quo exempla afferre superuacaneum puto, Hildegardus Gradicensis qui scripsit annis 1127, 1147  , Annales Pragenses  , monachus Opatouicensis  ,  Marignola  , Nepleh Opatouicensis  , Pulkawa  , Dalimilus et Haiecius  . Quibus equidem alium addam, auctorem uite S. Adalberti uersibus conscripte, quam Dobnerus ex Cosme codice Pragensi edidit  , quam idem et post eum Dobrowskius et Palackius Cosme ipsi auctori ascribendam esse censuerunt. At exscripsit, quicunque est illius uite auctor, Cosme chronicon, quem ipsum auctorem esse uix mihi persuadeam. Dobnerus professus est, neque Cosme nomen illi libello prefixum esse, neque ullum in uita ipsa deprehendi indicium quod Cosmam respiciat, nisi locos quosdam e chronico desumptos uersibusque adaptatos; quod sane facili opera alius facere poterat, cum ipse rhythmicus illius sermo ut in iustos plenosque uersus  transferretur inuitare uideretur. uerba uero quibus Cosmas Dobnero indicasse uidebatur uitam etiam S. Adalberti se conscripsisse, se bis dicta dicere nolle  , ad uetustiores S. Adalberti uitas sine ullo negotio referri posse nemo non uidet. At non tanti momenti est scribendi generis similitudo quam in illis libris Dobnerus sibi inuestigasse uidebatur, ut Cosmam et chronicon et uitam composuisse credam. Neque aliter statui uidetur posse de continuatione uite S. Wenceslai, quam in eodem codice repertam Pelzelius et Dobrowskius Cosme ascribendam esse censuerunt, at si codice ipso non inspecto talem sententiam ferre licet, nichil uidetur esse nisi Cosme chronici fragmentum uite illi affixum. Hec hactenus.

 Cum morientis Cosme de manibus, qui ad diem supremum usque ad Bohemorum res gestas animum uerterat, calamus quasi excidisset, alius exstitit rerum scriptor, qui si non eadem felici historie  conscribende indole ornatus, non sane minore, cum posterorum gratia historieque utilitate partes ab illo relictas excepit. Hic est ille »Wissegradensis canonicus« qui, primi Cosme continuatoris nomine satis amplo appellatus, Bohemie Annales ab anno 1125 usque ad annum 1142 confecit, temporaque et res gestas Sobeslai I ducis, qui per quindecim annos usque ad 1140 non sine gloria Bohemis preerat, libro suo inclusit. Cum hoc precipue auctor ante oculos habuisse uideretur, ut summis laudibus eumdem Sobeslaum efferret, Palackius uno libelli loco  fretus hanc proposuit coniecturam, fuisse Annalium scriptorem eumdem uincentium ducis capellanum, quem fidelissimum ei fuisse auctorem toto pectore affirmantem audimus. Sententia etsi  ualde arridet, tamen in medio relinquenda. Ipse auctor nomen suum uidetur latere uoluisse; nusquam enim neque in libro neque apud alios scriptores nomen deprehenditur. Natione est Bohemus, quod summo studio quo Bohemis contra Germanos fauet  , neque minus disertis uerbis confirmauit  Wissegradensem eum fuisse canonicum, contra Pessinam  Dobrowskium  et Meinertum  , qui Pragensem eum fuisse probare conati sunt, ex ipso libro euicit Palackius  . Fusius enim loquitur auctor de condito Wissegradensi monasterio, sacraque ornamenta, quibus Sobeslaus ecclesiam illam ornauerat, is tantum tam accurate describere poterat qui ea suis oculis quotidie uideret  . Accedit denique studium quo Wissegradenses  canonicos Pragensibus pretulit; acerbissime enim nonnullos ex illis perstrinxit, quam in uituperationem fratres et collegas ab eo adductos esse uix censeas  . Ideoque minime est dubitandum,  quia uerbis »huius Ecclesie fautor« quibus anno 1137 usus est de Wissegradensi cogitauerit. Pauca tantum sunt dicenda de fontibus ex quibus hausit; pene ubique enim ex latissimo et limpidissimo ipsarum rerum gestarum flumine sua delibauit. Summe enim ueritatis speciem pre se fert narratio, et Annalium scriptor auctoritatem suam ipse disertis uerbis indicauit. In rebus enarrandis pene nusquam quod equidem sciam errauit, ordinisque chronologici uiam accuratissime insecutus, modesto temperatoque incedit gradu, et si non natiua sua uenustate, ut Cosmas, lectorum animos allicit, minime tamen sua et diligentie et utilitatis laude fraudandus est. Non uno loco ipsarum rerum se fuisse testem aperte docet, ut in celestibus prodigiis describendis  anno 1131 hec uerba »qualiter uidi« et »uidentibus nobis« legimus. Neque minus oculatorum testium narrationibus historiam suam muniuit. De pugna Chlumensi an. 1126 qui interfuerant sine dubio audiuit narrantes  , deque celestibus apparitionibus quod alii uiderint accurate refert  . Quanta fuerit gratia Sobeslai apud Lotharium imperatorem, que dissensio fuerit inter Wratislaum ducem Brunnensem et Heinricum episcopum Olomucensem »compertum habet  .« Ex »ueridicorum relatu  « alia hausit, et que ipsi probata non erant se nescire aperte fatetur, uel uerbis »si fame creditur, ut fertur  ,« suspicionis quasi nota signauit. Et, ni fallor, quod summe auctoritatis momentum libro  addit, rebus ipsis currentibus Annales suos conscripsit, neque que audierat aut uiderat ullo modo obliuioni obscurari passus est. Testes sunt rerum naturalium descriptiones accuratissime ipsaque auctoris uerba. Ut suppleret que anno 1130 de duabus stellis in celo uisis scripserat, ad annum 1131 hec uerba addidit: »De ipsis postea nullo modo sermone meo aliquid explicare potui, quia diuerse ibant. Sed interim dum ab aliis negotiis penitus otior---qualiter uidi explanabo.« Quo ex loco patet longius temporis spatium inter uerba illa et hec calamo concepta preteriisse. Procerum consilia paulo ante Sobeslai mortem an. 1140 capta charte committere non audet, »ne odium incurrat;« preces pro eiusdem ducis anime salute conscripte recentissime mortis dolorem produnt; quibus sunt addenda  denda que de Heinrici episcopi Olomucensis itinere contra Prussos leguntur 1141, deque eius reditu. Sermone usus est satis puro et simplici; nonnulla, ut coniurationem contra Sobeslaum, dilucide exposuit. Neque scribendi caret presidiis; antiquarum litterarum cognitio non desideratur; ex annis 1134 et 1136. Horatium et uirgilium eum legisse patet.

Haud ita diu post canonicum Wissegradensem, quinquaginta fere annis post Cosmam, monachus Sasauensis quidam  ad annales conscribendos animum attendit, cuius neque nomen posteritati mandatum est, neque tempus quo librum composuerit accuratius circumscribi potest. Hoc unum ipsius uerbis probatur eum illi monasterio S. Benedicti ordinis  fuisse ascriptum  , quod, a Sasaue preterlabente fluuio qui in Moldauam effunditur, nomen traxit. Quod inter Bohemorum monasteria facile celeberrimum uel ideo mentione est dignissimum, quia quem anno 1038  conditorem et auctorem inuenit, S. Procopius sacra ritu ordineque Slauonico celebranda constituit, que usque ad seculi undecimi finem, non sine summo monachorum periculo, ipso chronographo teste, seruata sunt. Idemque erat Procopius, quem ex Bohemorum gente primum in sanctorum chorum pontifices Romani receperunt  . Perduxit monachus Sasauensis chronicon usque ad annum 1162, sed minime hoc ipso anno calamum deposuit, sed circa annum 1170, ni  fallor, librum uidetur conscripsisse: Sobeslaum II enim anno 1161 uinculis »multo tempore macerandum« traditum esse testatur. At ille non prius ex carcere quam ad solium uocatus est, quod anno demum 1173 factum esse scimus. Utrum uero uerba illa ante uel post hunc annum scripta sint, ex ipsis elici nequit. Multos sine dubio annos ante annum 1173 apud Sasauenses monachus uitam degerat, Siluestri abbatis temporibus, qui 1134-1161 omnium summa cum laude monasterio preerat. Cuius laudes auctor tam plenis manibus fudit ut facile tibi persuadeas clarissimum abbatem nonnisi ab illo qui in consuetudinem eius receptus fuerit, ita celebrari potuisse  . Preterea que ad annum 1097 leguntur non ante annum 1134 esse scripta ipse docet auctor  , eumque rebus anno  1126 et 1132 gestis fuisse equalem satis apparet. Illo enim loco de pace a Sobeslao et Ottone haud diu seruata his usus est uerbis: »Gaudia nostra contrarius excepit successus;« alteroque Groznate uiduam, que illo anno obierat, se uidisse scribit. Ideoque eum eque ac Cosmam librum senectutis fructum nobis reliquisse, et res dimidio ferme seculo postquam geste essent memorie posteritatis commendasse coniicere licet. Itaque non sane mirandum quod hinc inde, etsi rarissime factum est, in errorem inciderit  . Duplex consilium, si queris, in chronico conscribendo uidetur iniisse; unum ut Cosme chronico supplementa nonnulla adiiceret eaque adderet que ab illo pretermissa uideret, alterum ut ad sua usque tempore Bohemorum  historiam deduceret; quod duplex consilium non eque feliciter cessit. Interpolationum enim pars prior minimi est momenti, cum auctori ipsi usque ad annum 1038 debeamus prorsus nichil. Que ad Sasauense monasterium non spectant interpolationes ex Annalibus Hersfeldensibus sibi petiuit, quos Quedlinburgensium esse Fontem docuit Waitzius  . Alii, si quid uideo, libri ab auctore in auxilium uocati non sunt; uno fortasse excepto necrologio Sasauensi  . Ex tabulis Bracislai I fundationis preceptum monasterii Sasauensis ante oculos habuit ad annum 1038, tabulamque donationis Pribislaue, femine nobilis, ad annum 1132. Qua in altera parte, ubi, proprio marte, patrie historiam monachus conscribere conatus est, uirum cordatum  et eruditum haud uno loco loquentem audis, quem haud imparem Cosme esse continuatorem uix negabis. Que de origine monasterii litteris mandauit et rumori populari et seniorum monachorum debet narrationibus, quos auctor uerbis »ut fertur« et »ueridica fidelium relatione« an. 1038 laudasse uidetur. Amplam etiam scribendi materiam prebebant monacho Sasauensis monasterii loca sancta, que digito quasi monstrauit his elocutionibus: »Ut hodie cernitur, sicuti hodierno die apparet  .« Que inde ab an. 1126 legimus, omnia pene ex propriis hausit, in quibus fidem eius probatam esse dicere non dubito. Hoc unum doleas quod eodem modo  quo Sasauensis monasterii originem 1038, Lotharii bellum cum Sobeslao duce 1126, Friderici I imperatoris expeditionem Italicam 1158, uitam moresque Siluestri abbatis 1134 descripsit, reliqua posteritati non tradiderit, sed pene ubique nimie narrandi breuitati studuerit. In schismate ecclesiastico, ne hoc preteream, quod illis temporibus ingruerat, ut facere solebant Bohemi, Friderici I et uictoris Iu partes contra Alexandrum III tuetur  . Eruditionis presidiis satis munitus est; ex Latinis petis Iuuenalis occurrit  , ex Patribus ecclesiasticis Gregorius Magnus et Pater stupendus  . Scribendi ratio est plana et dilucida, ni forte hoc uituperes, quod quidem ab illa laude abhorret, quod uoces rariores et nescio quomodo  obsoletas sectatus est.

Longe maiorem affert dubitationem magna illa et ampla rerum Bohemicarum collectio ab anno 1140-1283, quam Cosme continuationem secundam ab editoribus appellatam »Pragensium canonicorum continuationis« communi nomine nos comprehendimus. Nam uel diligentissime excusso huic libello multi inherent nodi difficillime soluendi illi, et grauissime exoriuntur questiones de singulis annalium partibus, deque uia et ratione, qua illa rerum congeries composita, de auctoribus a quibus conscripta sit, et quid unicuique sit tribuendum. Quarum difficultatum tollendarum eo minor nobis relicta est spes, cum uno tantum Pragensi codice metropolitano innitatur hec continuatio, neque hoc autographo,  sed potius seculi XIu medii apographo. Post primam continuationem relicto unius linee spatio uacuo, ut testatur Dobrowskius  , amplior hec continuatio secunda sine ulla inscriptione sequitur. Iam diu satis uexati sunt huius libelli origine omnes qui rebus Bohemicis operam suam nauarunt. Balbinus qui et uidit et legit hunc codicem, continuationis inde ab anno 1126 usque 1200 auctorem eumdem esse sibi persuasit ac suspectum illum Iaroslaum, monachum Strahouiensem, quem Haiecius in indice auctorum suo libro premisso inter fontes se habuisse affirmat. Que sequuntur usque ad annum 1283, Iaroslai appendicem appellauit. Quam  sententiam et in ipsius codicis margine indicauit  , et hinc inde in Epitome rerum Bohemicarum induit  . Eamdem fere opinionem amplexus est Pessina de Czechorod, ita tamen ut in ipso codice, ad annum 1154, adnotaret reliqua a canonico Ecclesie Pragensis anonymo esse conscripta  . At satis probarunt Pelzelius et Dobrowskius que ex fabuloso Iaroslao proposuerit Haiecius nusquam reperiri in hac continuatione, illamque Balbini coniecturam argumentis muniri posse plane nullis. Ipsis hec placuit sententia, Pragensem canonicum rebus equalem, ab an. 1249 usque 1283, res sui temporis scripsisse, que precederent ex fontibus uetustioribus eum hausisse  . Quod a Meinerto  ita est circumscriptum, ceuo auctori illa tantum deberi  que ab anno 1260 legantur. Primus denique qui uera acri ingenio perspexit est Palackius  , qui diuersissima scribendi ratione indoleque narrationum annos 1250-1283 a duobus Pragensibus canonicis esse conscriptos censuit et seculo fortasse quarto decimo a compilatore quodam in unum librum esse conflatos  .

Cum igitur in tanta rerum obscuritate ex codice nulla petenda sit lux, hec una ineunda est uia ut ipsum librum examinemus, num ex sermone coloreque narrationis singulisque que auctoris indolem produnt sententiis originis indicia fortasse elici possint. Que uero omnia in medii eui scriptore quam sint dubia, in quo rarius tantum certa quedam sibique constans reperiatur scribendi ratio, nemo  non uidet; itaque minime me tenet hec opinio, ut meam quam proponam in sequentibus sententiam ab omni dubitatione liberam aut minime esse conuellendam putem.

Unicuique totam annalium collectionem obiter inspicienti hoc unum uel sponte se offert, auctorem, quicunque ille est, omnia que ab a. 1140 leguntur proprio marte minime conscripsisse, quin imo apparet priorem partem, quam ab aliis mutuatus est, ab hac questione prorsus esse remouendam. Omnia enim que de annis 1140-1193 scripsit, ex fontibus sibi deriuauit qui et hodie adiri possunt, cum uetustioris Bohemorum historie scriptores clarissimos sibi duces sumpserit. Paucissimis mutatis uel in  compendium redactis ex Gerlaco abbate Muhlhusano  , quod obseruarunt Pelzelius et Dobrowskius, annos 1140, 1171, 1176, 1182 sibi petiuit, ex uincentii, Danielis Pragensis episcopi capellani, libro de Friderici I expeditione Italica annos 1154 1159, 1162  , ex obscurioribus Pragensibus annalibus annos 1160, 1164, 1168, 1172-1178, 1182-1186, 1189-1193 in suum usum uertit, unum denique locum, in anno 1159, primo Cosme continuatori debere uidetur. Amplior etiam deprehenditur lacuna; ab anno enim 1140 progreditur auctor ad 1154, reliquosque quos supra non memorauimus annos uacuos reliquit  . Quibus omnibus seculo decimo tertio uergente cum uixisse apparet, cum Gerlacum Chronicon suum post annum 1214 composuisse  constet  . At accuratius examinanti restant nichilominus nonnulla, paucissima quidem, que apud illos auctores non leguntur. In uicentio describendo sine ullo dubio melioris note codice uti ei licebat, quam is est quem typis reddidit Dobnerus, indeque haud pauce uarie lectiones originem duxerunt; at alia ex aliis fontibus uincentio adiecit, annos 1155, 1157, 1159. Longe maioris uero momenti sunt que Pragensibus annalibus interseruit, que de Sobeslao duce 1176 occurrunt, annos 1187, 1188, et a. 1192 de Wenceslao, Premislao et Heinrico ducibus paulo pleniorem narrationem. Hec uero omnia illud quod in annalibus Pragensibus habes redolent scribendi genus, et tam arcte cum illorum textu coherent, ut certa mihi exoriatur  persuasio ab uno eodemque auctore utramque historie particulam esse conscriptam, et sic demum ex Cosme continuatore annales Pragenses integros esse restituendos. Et illud quidem annalium exemplar, quod desinebat in anno 1193, ante oculos uidetur habuisse, nam huc usque eos secutus est; que uero annis 1216-1220 in Pragensibus leguntur frustra apud auctorem queris. Quod si uera sunt que proposui, amplior quedam annalium Pragensium exstabat recensio, quam que in codice Casinensi exhibetur, et hoc loco fragmenta nonnulla seruata sunt eo minus contemnenda, cum haud ita multa historie Bohemice seculi XII exeuntis presidia exstent. Horum igitur ducum uestigia presso pede secutus  descendit compilator usque ad annum 1193, ubi ab illis eum destitutum esse et finis Pragensium annalium ipseque res sequentes temere turbate certo certius probant.

At que tandem fuerunt in hac narrationis parte continuatoris presidia? Et hec est questio difficillime explicanda. Qui amplissimam rerum annis 1196-1283 gestarum perlustrauerit materiem, hec ab uno auctore scribi non potuisse facile apud animum constituet. Nam hoc primum mirari subit easdem res bis terue recurrere, modo aliis uerbis expressas, modo alios ad annos reuocatas  . Omnia porro que ab anno 1279 leguntur tam turpiter disiecta sunt, ut uia quasi inexplicabili incedere tibi uidearis. Que maxima ex parte ita inter se discrepant  ut paucissima tantum in librarii incuriam, minime quidem negandam illam, reiici possint. Quis enim credat auctorem, nisi temerarius est et inconsultus compilator, uno quasi spiritu easdem res diuersissime potuisse narrare? Sed aliud accedit argumentum, neque id leuissimi momenti. In omnibus enim que circiter inde ab anno 1212 usque ad finem legimus, testis oculati uestigia certissima neminem facile fugiunt. Que, e. g., de excommunicatione Pragensibus ab Andrea episcopo imposita an. 1216 et 1217 habemus, temporis descriptione sunt munita tam accurata ut nemo, nisi equalis, ita scripsisse censendus sit. uerba que ad annum 1261 leguntur »Cunigundam  recepimus«  aperte produnt eum qui rebus ipsis interfuerat, et atrocissima anni 1283 fames ab eo tantum ita depingi potuit, qui nefanda horrendaque facta suis oculis uiderat. At qui per septuaginta annos rerum gestarum memoriam posteris testis oculatus mandare potuerit, profecto nemo est. Id ipsum secundam etiam continuationis partem ex diuersis partibus confectam esse certissime probat, et ex diuersa  scribendi ratione diuersa auctorum ingenia manifeste elucent. ualde enim inter se differunt indole que ab anno 1196-1248, et que annis 1149-1283 narrantur; quinquaginta duo illi anni annalibus interdum breuissimis comprehenduntur, trigenta quinque anni posteriores copiosissima narratione pene totum libellum sibi poscunt.

At singulas annalium partes paulo accuratius examinemus. Ab anno 1212-1249, ut in hac parte primum insistamus, auctoritatis non impugnande speciem prese ferunt annales, et in temporibus  et in locis sanctis Pragensibus accurate descriptis  . A canonico quodam Pragensi eos esse compositos ex annis 1235 et 1241 patet, quibus uitum canonicum, dein decanum capituli Pragensis  factum esse legimus, quod tum demum litteris mandatum esse potest, cum clarissimum nomen in decanatu administrando sibi uitus comparasset. Ideoque hos annales ab illo auctore, cui sequentes debemus, non conscriptos, sed in suum tantum usum uersos et cum propriis esse coniunctos crediderim. In sequentibus inde ab anno 1250, in quibus longe uberius promanat narrationis copia, hoc neminem facile fugiet usque ad annum 1278 circiter, quot qualesque singulis annis fuerint tempestates, quando ceciderit grando, quales fuerint messes, summa cum diligentia ab auctore litteris esse mandatum. Non facile unum pretermisit annum, quo de rebus his naturalibus accuratissime et pene iisdem ubique uerbis non retulerit  . In iis que in adnotatione proposuimus  exemplis, nemo, opinor, eiusdem scribendi rationis uestigia desideret manifestissima, quibus usque ad annum 1278, eumdem auctorem descendere satis certo probari uidetur. Et non modo in tempestatibus et segetibus describendis eum sibi constantem deprehendis, sed aliis etiam rebus, que minoris sunt momenti in historia conscribenda, maiorem quam rerum scriptorem decebat operam dedit.  Cop ose enim scribit de clericorum, de ecclesiarum et ararum consecrationibus  , de ecclesiis suo tempore edificatis  , de reliquiarum translatione  . A rebus publicis non auertit quidem animum, sed maxime in Romanorum pontificum legatorum in Bohemiam heret itineribus  ; reliqua leuiter tantum tetigit. Nusquam enim hoc sibi proposuit, quod in quibusdam aliis annalium partibus factum esse uidebimus, ut hominum singulas res gestas eorumque mores ob oculos poneret. Est potius stylus eius rudis, confusus atque demissus; ut singula paulo arctius inter se coniungat minime curat, sed omnia sine ordine quasi sacco fundit. Si queris ad quem usque annum hic annalium scriptor per tantam rerum molem uiam nobis preierit, uestigia  eius ultima in Pragensium edificiorum enumeratione anno 1278 deprehendisse mihi uideor, inde ab illis uerbis: »Eodem anno hiems,« etc. Nam in amplissima que sequitur narratione pene prorsus obmutescunt tandem constantes ille de tempestatibus et de segetibus adnotationes. Tempestatum uero anni 1280 et famis anni 1282 descriptiones minime cum prioribus illis consentiunt. Ex omnibus que proposui auctorem rebus fuisse equalem luce clarius patere facile mihi persuadeo. Quis, queso, prodigia longioris temporis spatio decurso posteritati tam accurate tradendas curasset? Pragensis capituli erat canonicus auctor qui in publicam etiam lucem se prodiisse disertis uerbis ipse testatus est  , multaque alia leguntur que nonnisi a canonico Pragensi  ceuo scribi potuerunt  . Accurate igitur et uere eas potissimum res perscripsit, que ad Pragam urbem spectant, ideoque librum eius annalium Pragensium partem primam merito appellasse nobis uidemur. Hinc inde in chronologia constituenda eum errasse qui miretur nemo est; neque ubique liquet utrum ipsi an librario errores sint ascribendi  .

Intra hos uero quos posuimus terminos haud pauca alia habentur, que indolem produnt ab illa tam alienam ut nemo sane hec et tempestatum illos annales uni auctori ascribere uelit. Primum tenemus amplam Wenceslai I regis historiam, que, annis 1248 et 1249 auctorem demonstrat equalem qui res bene nouerat beneque eas scribere callebat.  Luculenta rerum narratio annales aridos et breuissimos excipit, et que leguntur inde a uerbis: »Igitur  rex Wenceslaus---detrudi catenatos« neque cum precedentibus, neque cum sequentibus ullo modo coniungi possunt. Deducti erant annales usque ad annum 1249, et iam usque ad primum Wenceslai annum, id est 1228, reiicimur; et que sequuntur tempora, non Christi nati, sed Wenceslai regnantis indicantur annis 15, 16, 20, 21; quam computandi rationem in toto libro alias frustra queres. Preterea recurrunt in hac narratione nonnulla que annis 1226 et 1231 iam erant prolata. Est igitur hec peculiaris quedam Wenceslai I historia, conscripta ab auctore equali nescio quo, que a reliquis continuationis partibus sine ullo negotio segregari potest. Auctorem eque capitulo Pragensi ascriptum fuisse, iis que de priuilegio a rege canonicis dato leguntur, probari uidetur.  Ne ipso anno 1249 hec esse scripta coniiciamus duplex illa uox »tunc« uetat, qua utitur auctor, sed ante regis obitum, mense Septembri 1253 litteris hec sine dubio mandata sunt.

Maiorem nobis mouent dubitationem nonnulle alie annalium partes. Ad annum enim 1260, habes uictorie, quam de Ungaris Otakarus II reportauit, descriptionem dilucidam et accuratissimam. uiuido quasi colore hic depinguntur que ieiunis quibusdam uerbis a primo canonico Pragensi paulo supra adnotata sunt. Hoc precipue auctor, cuius libellum ex reliquorum annalium congerie annalium Otakarianorum nomine secernere conati sumus, ante oculos uidetur habuisse, ut »talem ac tantam uictoriam digne soli Deo et sanctis eius cum condignis gratiarum  actionibus et laudibus ascribendam« celebraret, illumque, a quo uictoria erat reportata, Otakarum regem. Altiorem etiam scribendi rationem sectatus est, nam seruata que debetur regie dignitati reuerentia pene ubique Otakarum uocat »dominum regni Bohemie,« quem curialium, ut ita dicam stylum in aliorum etiam mentione accurate obseruat; sunt ei Karinthie et Silesie duces »illustres;« comites »spectabiles dignitate uiri,« alii »inclyti bellatores.« Neque minus luminibus uel suis uel aliunde petitis narrationem frequentauit, genioque suo sepius ita indulsit ut exclamationibus et interiectionibus orationis cursum interrumpat. Que omnia prorsus abhorrent ab illa indole  quam apud auctorem primum deprehendimus. Idem fere scribendi enus inuenitur, ni fallor, an. 1264,  ubi non minus gloriose refertur de pace inter reges Bohemie et Hungarie facta, talesque occurrunt Otakari regis laudes: »Quis autem non possit mirari de tam magnifico rege, qui ab utero matris uocatus est rex aureus?« Eidem auctori haud immerito has continuationis partes uindicare ausim, quibus sterilis angustique historie compendii fines longe superat: que, annis 1254 et 1255, de Otakari expeditione contra Prutenos leguntur, quod et duplici huius belli mentione satis confirmari uidetur, anno 1271 uiti decani laudes, que plena manu funduntur, 1272, narrationem de Germanorum imperio Otakaro oblato  , 1278, que de moribus Ioannis episcopi Pragensis habentur, et ibidem in Otakarum panegyricum, et ut ita dicam threnodiam,  qua atrox eius mors post magnificam uitam acerbe plangitur  . At haud paruam scribendi generis similitudinem idemque fere auctori ingenium in illis etiam partibus reperisse mihi uideor, ubi eum in quibusdam Otakarum audimus uituperantem an. 1276, 1278  . Hic Rudolfum etiam regem nobis depingit »uirum prouidum et discretum,« longeque abest quin patrie hostem suo odio insectetur, optime potius uirum cautum sibique constantem Otakaro, uiro audacissimo et splendidissimo, opposuit. Est hic etiam auctor canonicus Pragensis  . uiti enim decani mores et uitam is tantum ita accurate poterat exprimere, qui clarissimi uiri collega decani munus per longum tempus eum uiderat administrantem. In reliquis quoque rebus  scribendis fontes limpidiores ei adire licebat. De Hungarorum clade anno 1260 Otakari epistolam ad papam datam habebat ante oculos, et captorum Hungarorum testimonia uel ipse ex iis quesiuit uel ab aliis accepit  . Quin imo Otakarum regem habet testem  et de miraculis eodem die factis Ioannem militem »uirum omnimodis fide dignum« multosque alios audiuit. Sepius Otakarum uidit, ut testatur uerbis de eo 1278: »Hec uidimus et testimonium  perhibemus.« Atrocissima regis clades et inexpugnabiles patrie miserie intimum eius pectus uehementissime mouent. In narrandis rebus est modestus et prouidus, beneque sibi cauet ne forte ueri fines temere excedat, quod talibus indicauit locutionibus: »ni fallor, utrum per industriam an per errorem nescio  , ad enarrandum manet difficile  ; de Otakari morte »nichil certi dicere« potest, »quia diuersi diuersa dicunt  .« Et quanquam, quod rerum scriptore est dignissimum, bene cauet ne odii aut adulationis notam incurrat  , tamen uno alteroue loco Otakari studio se abripi passus est, in eo quod regi Germanorum imperium »pluries« oblatum esse dicit, eumque, excepta clade ultima, ab hostibus nunquam uictum esse affirmare  ausus est  . In chronologia interdum lapsus est; neque omnia que de pace anni 1276 inter reges constituta profert, ad ueritatis normam exigi possunt.

Tertius, ni fallor, auctor conscripsit annos 1278-1281. uerum est, hinc inde reperiuntur locutiones que in prioribus etiam occurrunt partibus, at nichilominus aliud est scribendi genus, aliusque est quem sibi proposuit auctor finis. Primus omnia que in notitiam uenerant annalibus suis complecti conatus est, alter ad res publicas et ad Otakari maxime sortem animum aduertit, tertii, etsi suas habet laudes narratio, tamen a rebus publicis que uberrimam prebebant materiem se auertit, et in hoc uno potissimum uidetur acquieuisse auctor, ut Tobie episcopi Pragensis electionem posteris quam accurate traderet.  Hic etiam singularis eius est mos, qui apud reliquos nusquam occurrit, ut Pragensium canonicorum mentionem facere non possit, quin honorifico quopiam titulo eos decoret  , talibusque uocibus »humiliter, deuote, benigne, gratiose« sermonem suum exornet. Non modo canonici Pragenses quid fecerint uel senserint conscripsit auctor, canonicus ipse, imo quid ederint uel biberint posteritati tradidit. Eodem fere tempore quo res sunt geste eas  calamo excepit, ut ex uerbis apparet ad annum 1279  , de Brunone episcopo Olomucensi »nam moris eius fuit semper et est,« qui, paulo post 18 Febr. 1281, diem supremum obiit  . Annalium Pragensium partem secundam hanc continuationem inscripsimus.

Unus tandem restat auctor, itemque canonicus Pragensis, illum qui ad annum 1281 descenderat, excipiens; iterum recurrit usque ad annum 1279, ut illius annales quasi suppleret calamitatum et publicarum miseriarum narratione, quibus illo tempere pene obruta est Bohemia. Est hec annalium Pragensium pars tertia. Talem infelicissime terre nobis depinxit imaginem disertissimis et acerrimis uerbis, quam profecto non sine uera animi commotione  inspexeris. uix igitur mireris eumdem auctorem summo peneque capitali Germanorum odio se abripi passum esse  , cuius apud priores uel leuissimum uel pene nullum inuenitur uestigium. uidetur fuisse auctor inter legatos capituli Pragensis ad episcopum Brandenburgensem missos, qui peterent ne penitus bona eius diriperentur. »Quod quicunque audiuit,« sunt uerba eius, »tinniuerunt aures eius.« Atrocissimas patrie calamitates suis oculis uidit. »Et plura, inquit, et uaria tormenta his temporibus audiuimus et uidimus quam in codicibus legimus  .« Est igitur scribendi eius genus uehementissimum et uiolentum, flagratque quasi illo hostium patrie odio. Et in hoc etiam suam ingressus est uiam auctor quod sententias suas uberius exponere  easque doctrina quadam ornare conatus est. Cuius rei testis est longa illa exemplorum ex Scriptura sacra petitorum series aliaque testimonia que, quod apud priores scriptores frustra queris, ex Romanorum imperatorum legibus sunt deprompta. Eum et alias fuisse eruditum litterisque imbutum probatur Horatii, Ouidii et aliorum Romanorum petarum luminibus, que cuinam debeat me indagare non potuisse libere confiteor, locisque ex Gregorii Magni et Ekkehardi Uraugiensis libris desumptis  .

Restant denique pauca quedam historie Bohemice fragmenta, que ex parte a canonico Pragensi uidentur conscripta, haud scio an ab uno illorum quos supra censuimus. Sunt hi loci: »1258, consecratum est XuII Kal. Septembris,« et an. »1266,  iterum transeuntes---siliginis perferunt.« Ex parte monacho cuidam Strahouiensi uidentur originem debere: an. »1256, Dominus Conradus---montis Sion; 1258, XIu Kal. Nouemb.---consummauit;« quas adnotationes is qui annalibus ultimam adiecit manum  modo nescio quo corripuit aptisque locis inseruit.

Terminantur tandem annales in Cosme primis capitibus iterum repetitis, que catalogus principum Bohemorum inde a Primislao usque ad Wenceslaum II regem excipit. Que ab illo quem loco quarto posuimus auctore addita esse uix ac ne uix quidem mihi persuadere possum, cum laxioribus uel pene nullis cum precedentibus coniungantur uinculis, uerbaque ipsa compilatoris ingenium prodere uideantur. Plenam quam nos habemus continuationem huius, ut ita dicam, epilogi auctorem ante oculos habuisse ex his apparet uerbis se uelle principum catalogum proponere, »ea tamen emendatione relicta, ut ubicunque in hiis scriptis lectori nodus dubietatis occurrerit, ad depellendum errorem recurrat  superius ad scripta, ibi enim plenius inueniet adnotata.« Accedit ipse catalogus principum, qui totam Bohemie complectitur historiam quam Cosmas et continuatores eius descripserunt. Ultimis denique uerbis compilator totam annalium molem paulo dilucidius digerere conatus est. Ex tribus enim quas fecit historie partibus prima usque ad mortem Wratislai I regis 1092 deducta, Cosme duos priores libros comprehendit, altera usque ad Wladislaum II regem 1140, tertium Cosme librum et primam continuationem complectitur; tertia uero, usque ad Wenceslaum II regem 1283, amplissime secunde continuationi accuratissime respondet. Cur talis libro finis sit impositus his indicatur uerbis: »Quia multorum hominum animos turbat sollicitatio de inuestiganda  serie et descensione propaginis ducum ac regum regni Bohemici qualiter,« etc. At profecto non sine grauiore causa erant hominum animi sollicitati, nam antiquissime Premislidarum stirpis ultimus erat Wenceslaus ille puer, cuius filius Wenceslaus III, anno 1289 natus  , hominum animis curas illustrissime regie domus mox interiture sine dubio paulo eximebat. Est igitur, si quid uideo, catalogus et tota, quam habemus, annalium moles inter annos 1283 et 1289 confecta. Adde denique priorum annalium membra turpiter esse disiecta, nouumque quasi rerum ordinem esse constitutum, ita ut que ex singulis annalibus sibi responderent, ea demum continuo quasi calami ductu essent conscripta; que qui secum reputauerit quin omnia illa a compilatore  tantum tam misero modo potuerint conflari minime dubitabit. Idemque sine dubio est, quod compilatorem maxime conuenit, qui magnam illam quam, annis 1142-1196, deprehendimus lacunam, laciniis ex uincentio, Gerlaco et annalibus Pragensibus correptis  expleuit. Quod eo tantum consilio factum est, ut prima continuatio quodam societatis uinculo coniungeretur cum secunda, quod sane minime feliciter cessit. Eumdem denique sapiunt auctorem uerba illa post annum 1260, sine ullo cum reliquo textu uinculo, tanquam glossa inserta, de rebus aduersis post illum annum ingruentibus, que uerba postero demum tempore esse interiecta nemo non uidet. Que uero ille in unam rerum congeriem confudit, nos digerere et extricare, et cuique quod ei debetur auctori restituere conati sumus.

Non deerant, ut hoc etiam paucis absoluam, posterorum temporum scriptores, qui has Cosme continuationes quasi uberrimum Bohemorum historie fontem adirent, suaque ex iis ducerent haustibus  plenissimis. Quod mihi prius facile persuaseram, fore ut ex his fortasse annales integra qua essent ab auctoribus compositi forma, possent restitui, hanc spem ad effectum perduci non posse iam satis patet; omnes enim quos scio rerum scriptores hanc quam habemus annalium compilationem et legerunt et in suum usum uerterunt. Sunt hi Franciscus canonicus Pragensis  , qui secundam tantum continuationem exscripsit, Neplach abbas Opatouicensis, qui continuatores omnes duces secutus est  , Marignola, qui continuationem Wissegradensem et Pragenses ante oculos habebat  , neque minus Pulkaua et ante et post annum 1250  . At in parte priori nonnulla etiam alia apud hunc inueniuntur, que ita arcte uidentur coherere cum illis que  ex continuatione Cosme desumpta sunt, ut hic fortasse genuinam annalium formam deprehendi coniicias, si quid certi statui posset de Pulkaua ipso, antequam chronicon quod sub eius nomine circumfertur, ad critices normam accuratius exigeretur.

Iam uideamus qui sint codices quibus nouo quasi firmoque fundamento hanc Cosme editionem superstruere possumus. Longe sane maiorem codicum messem habuimus, quam in priorum editorum manus uenerant; duos codices habebant Freherus et Menkenius, sex codices Pelzefius et Dobrowskius, octo enumerauit Palakius, nos tredecim nouimus codices, ex quibus tres, eosque antiquissimos, Lipsiensem, Budissinensem, Dresdensem, contulimus ipsi,  quatuor in fauorem nostre editionis uel contulerunt uel inspexerunt alii, reliquorum denique uarias lectiones Pelzelii et Dobrowskii editio exhibebat uel notitiam saltem dabat Palackius. Quibus presidiis si Cosme textus non plane nouus constitui poterat, longe tamen propius accedit ad genuinam chronici formam, qua auctor ipse librum in lucem publicam emisit. Non quidem autographum, sed grauissimos duos codices adepti sumus, qui singulari quodam casu uirorum doctorum notitiam plane effugisse uidebantur. Itaque quomodo Cosme liber paulatim quasi excreuerit ante lectorum oculos ponere non possumus; at eo usque codicum auxilio peruenimus ut duplicem chronici recensionem factam esse dicamus. Non ita quidem in rebus ipsis  differunt due ille editiones, sed si scribendi rationem respicias, secundam paulo limatiorem esse uix negabis. Haud raro enim ipse sine dubio auctor prioris uocis loco aliam posuit que sententie melius respondere uidebatur.

Duo codicum genera constituimus, quorum unum A, priorem; alterum B, posteriorem textus recensionem exhibet.

A genus uno tantum codice eoque antiquissimo constat Lipsiensi, sec. XII, ex. membr. 8  , quem nobis gratiose transmisit conferendum uir ill. Gersdorf, bibliothece Lipsiensis prefectus. Codicem qui inscriptus est Liber beate Marie uirginis in Huysborg haud ita longe post Cosme obitum exaratum esse indicia nobis paleographica persuadent, et qui  f. 136 adiectus est pontificum Romanorum catalogus, usque ad Adrianum Iu, i. e. 1154 deductus. Ipsius auctoris mors ad annum 1125, ut in reliquis codicibus adnotata est. Codex plena et rotunda manu diligenter conscriptus est, linee subfusco colore ducte, haud raro manus ceua falsa correxit aut uerba que librarium fugerant in margine apposuit. Nulli reliquorum hunc codicem fundamento fuisse, lacune nonnulle edocent  in reliquis minime obuie, uarieque lectiones que in uno Lipsiensi occurrunt satis probant  . Neque ultimum accedit hoc argumentum, quod in eodem codice collocatio uerborum tam sepe tamque multum a reliquis codicibus abhorret omnibus, ut iam in hoc uno peculiarem  textus recensionem cognoscas. Codicis specimen et Cosme imaginem in ultimo folio satis rude delineatam dedimus. Cum hoc codice una tantum consentit auctoritas quam

A* signauimus: est annalista Saxo, qui, paulo post annum 1137, ad uerbum pene exscripsit Cosmam, sed non tam accurate ut ad textum restituendum adhiberi possit. Sed certissima deprehenduntur uestigia eum textum recensionis A ante oculos habuisse [ Codex Budissinensis bibliothec. Gersdorf. msc. 7 mbr., sec. XIII, forme altioris quam longioris, 73 foliis exaratus, quorum ultima putredine ualde sunt corrupta. Neque quod maxime dolendum est integer est codex; excisum est folium primum in quo epistole dedicatorie legebantur, dein post septimum unum et dimidium alterius desideratur; desunt omnia que II, 46, a uerbis quare iam certi de misericordia, etc., usque ad uerba quorum succenderat animum, etc., III, 15, leguntur. Manus sec. XuII adnotauit: Hic multa desunt. Iterum desunt duo folia in quaternione octauo, duo alia in latere exteriore squalore obsita uestigia manus bibliopege produnt; inuolucro alius libri ea iam inhesisse uidentur, et reliqua eiusdem quaternionis  folia turpiter disiecta sunt. Que omnia hanc nobis probare uidentur opinionem, codicem, iam seculo XuII dilaceratum et dein ut repararetur damnum forte fortuna conquisitum esse. Scriptus est litteris minusculis haud paruis, satis pulchris; atramentum est subfuscum; haud ita frequentia sunt scribendi compendia; i littera semper caret linea superiori, at scribitur í í sepissime occurrit e in fine uerborum: luce, apprime, curte, eodem modo e loco e, cesus, penitencia, c et cc pro t et ct: porcio, eleccio; accentus â non desideratur. Hinc inde capita  uoce item minio scripta signata at non numerata sunt; in distinguendis capitibus certa quedam lex frustra queritur. In primo folio exstat tabula quedam eodem sine dubio tempore quo codex exarata, qua Lecho et Cecho satis nitide depicti uidentur. Librarius sepe errauit  , et hoc argumento negligentie conuincitur, quod glossas quas hinc inde in exemplo reperiebat, ita in textum recepit, ut priorem lectionem et glossam uno calami ductu scriberet; Bohemice etiam glosse occurrunt manu paulo recentiori superscripte, quas suo loco apposuimus. Sed ille ipse glosse nobis persuadent melioris note hunc esse codicem. Hanc enim sententiam amplecti non dubitamus, post confectam codicis A recensionem, ubi non leguntur, ab ipso  auctore additas esse illas glossas. Que eius sunt nature, ut nemo unus dubitet quin ab ipso auctore, cum librum suum iterum iterumque limaret, sint apposite; nam minime interpretationi inseruiunt, sed herebat auctor num ita an aliter meliori stylo scriberet. In omnes pene reliquos codices transierunt glosse ille, in uno codice A non leguntur  ; quid igitur clarius quam duas illas codicum familias esse constituendas? Cum igitur ex his omnibus dubitare non posse nobis uideremur, quin librarius B 1 codicem secutus sit, in quo seruate erant secunde cure, quibus auctor librum suum emendauit, textus quasi fundamentum B 1 posuimus; presidia accedunt codices reliqui, ante omnes A, quem Cosme pene ceuum in scribendis nominibus et  Teutonicis et Bohemicis secuti sumus, que recentiorum Bohemorum more in reliquis scripta sunt. Reliquorum codicum origo in B 1 querenda non est; haud ita pauce enim exstant lectiones que in hoc uno B 1 tantum occurrunt [ Codex Pragensis metropolitanus, sec. XIu, cuius uberrimam descriptionem dederunt Pelzelius et Dobrowskius in prefatione  , quam hoc loco repetere liceat:

»Codex membranaceus inter annos 1320 et 1313  exaratus grandiusculis characteribus, qui in bibliotheca capituli ecclesie metropolitane Pragensis seruatur. In secundo folio, cui minio in inferiori margine numerus I ascriptus est, inter alia prime littere uariis coloribus atque auro decorate ornamenta duo conspiciuntur insignia, alterum capituli Pragensis, alterum baronum de Drazicz, ramum uirentem exhibens, e quorum familia fuerunt Ioannes III , et Ioannes Iu , episcopi Pragenses. Descriptum uero fuisse codicem pro Ioanne Iu, episcopo Pragensi, qui etiam Francisco canonico conscribende partis secunde chronici Pragensis auctor fuit, ex adnotato ad finem continuationis secunde obitu Wilhelmi Leporis, an. 1320, certum est. Sunt  autem in codice metropolitano non leuia indicia eum e duobus uoluminibus compactum esse. Nam et scriptura, qua Francisci chronicon, quod secundam partem chronice Pragensis appellat auctor, in eodem codice exaratum est, diuersa est ab ea, qua prima pars, id est Cosmas cum continuatoribus Pragensibus, perscripta est. Folia etiam membrane aliter per lineas diuisa sunt, ita ut queuis columna prime partis triginta octo, secunde uero partis quadraginta quatuor lineas contineat. Fasciculi quoque seu membranarum colligata, quorum sexdecim in prime parte numerantur, in secunda rursus a principio seu numero 1 computantur. Fuere tandem hec duo uolumina in unum collecta, quod nunc centum nonaginta  nouem foliis minio notatis constat.--------- Cosme chronicon legitur a fol. 48 usque ad fol. 105. Sequuntur deinde continuatores eius eadem manu et atramento usque ad fol. 148. In huius folii utraque pagina manus priori recentior, uetusta tamen, alio atramento aliisque litteris seriem episcoporum Pragensium usque ad Arnestum primum archiepiscopum ascripserat. Post hec uestigium folii serius excisi apparet, quod erat octauum decimi sexti colligati seu, ut typographi uocant, quaternionis. uidentur itaque numeri in inferiori margine minio exarati, quibus singula folia notata sunt, serius appositi; nam, non computato folio exciso, continua serie usque ad finem progrediuntur. Folium, n. 149 notatum,  quod est primum quaternionis primi secunde partis, uacuum relictum est. A fol. 150 usque ad fol. 185, Francisci chronicon, seu secunda pars chronice Pragensis, diuersis characteribus alioque atramento perscriptum est. Foliis 185 et 186, quedam  memorie recentiores seculi XuII de archiepiscopis Pragensibus continentur; reliqua usque ad finem codicis uacua sunt.« In initio codicis leguntur passiones sancti Adalberti et S. Wenceslai. Proxime hunc codicem accedere ad 1, ex haud paucis locis patere uidetur, ubi cum hoc uno et in ueris et falsis consentit lectionibus  . Sed aliud quoddam peculiare sui generis signum hic habet codex; sunt breuissime nonnulle notule nullius sane momenti, quas Pelzelius et Dobrowskius cum meliores non haberent codices, Cosme ascripserunt, sed iam nemo unus dubitabit quin, cum in duobus antiquissimis codicibus non reperiantur, ab interpolatore quodam seculi XIu ut uidetur, inserte sint; ideoque inter uarias lectiones eas recepimus; leguntur autem ad  annos 1008, 1011, 1014, 1015, 1026, 1032, 1041, 1053, 1061, 1081, 1084, ex annalibus nescio quibus descripte. In quibus notulis reiiciendis Palackium [ Codex Rudnicensis, sec. Xu, chart. in bibliotheca Lobkowitiana, quem anno 1826 in lucem protraxit Palackius; in eodem primi etiam continuatoris textus legitur. Descriptionem et uarias nonnullas lectiones dedit idem uir cl. in libro suo  , quas suo loco in textum nostrum recepimus. Hunc codicem pene ubique repetere textum codicis 2 iam obseruauit Palackius; at etsi notule ille supradicte omnes repetite et eedem lectiones in utroque codice obuie [ Codex Brewnouiensis, in bibliotheca monasterii Brewnouiensis seruatus, quem ita descripserunt  Pelzelius et Dobrowskius  : »Est in charta sec. XuI scriptus in-fol. Hic codex, quamuis recentior, tamen eo summe estimandus est, quod plurimas bonas lectiones continet. Neque dubitamus eum e uetustissimo optime note codice transumptum esse, quod ex antiqua nominum scriptione aliisque  indiciis certo cognouimus. Est quoque cum alio quodam antiquiore codice collatus a quodam diligenti homine qui olim hoc codice usus est. Preter integros tres chronici Cosme libros complectitur etiam codex iste Cosme continuatorem Pragensem primum, a principio usque ad uerba: In crastino autem Morauienses cum profugis Bohemis et in margine inferiori hec uerba: In uladislaum et fratrem, que initium sequentis folii, quod cum omnibus reliquis desideratur, exhibent. Est autem hec Cosme continuatio ab alia manu, ea nempe que lectiones uariantes in Cosme libris apposuerat, descripta. Titulum prefixum habet »Paralipomena Cosme a monacho quodam, ut apparet, conscripta.« Notule breuissime codicis 2 repetuntur ad  annos 1015, 1026, 1032, 1041, 1052, 1082, 1084; itaque in his non plane consentit cum 2, ex quo eum descriptum non esse et alie codicis probant lectiones [ Codex Holmiensis, membr. sec. XIII, quem splendidissime exaratum---unam ulnam alteriusque dimidium altum giganteum codicem nominare solent ---descripsit Debrowskius  , nonnullasque dedit uarias lectiones. Est fundamentum Freheri editionis anni 1607; cuius uerba ex epistola dedicatoria ad Petrum Wok de Rosenberg hoc loco repetere liceat: »Hunc quoque fructum Bohemici et Polonici itineris, lustro superiore principis mei missu suscepti, tulisse gaudeo, quod dum in regia urbe Praga diuersor, memorabile istud monumentum indigene uetustatis in manus meas bona fortuna detulit;  idque integrum, cuius antea particulam cum Bohemicis meis uulgari in laude ponebam, utinam eque mendis neuisque liberum! Quamuis autem unico exemplari nitendum esset, eoque non felicissima manu e ueteribus membranis descripto; dedi tamen diligenti relectione operam, ut detersis maculis, quantum hoc quidem tempore licebat, equi lectoris oculos quam minimum offendere posset daturus etiam porro magis, si quis me publice utilitatis studiosus, quod spero, aliis exemplaribus iuuare uoluerit.« Codex postea a Suecis deportatus hodie Holmie asseruatur. Lectiones Freherianas, cum ipsum codicem inspicere non contingeret, siglo 3 signatas inter uarias lectiones retinuimus, sed non quidem omnibus locis, cum sepissime  ex erroribus librarii uel typographi falsa lectio originem duxerit. De ueris huius codicis lectionibus sententiam ferre non est ita facile, quod non ualde est dolendum, cum satis constet eum codicibus a  nobis adhibitis A et 1 antiquiorem non esse. Fundatio Wissegradensis in hoc codice non legitur, ut testatur Dobrowskius. At desideratur historia quinque fratrum martyrum in Polonia  , et lasciua illa de presbytero  . Codicem nichilominus familie B ascribendum esse, que plerisque locis inueniuntur glosse probant [ Codex Dresdensis I, 43, fol. membr. in bibliotheca  Regia Dresdensi asseruatur  , quem inspiciendum nobis liberalissime transmisit uir ill. Falkenstein. Hunc codicem ante Menkenium qui uarias dedit lectiones  et Dobrowskium, qui eum sec. XIII, scriptum esse opinati sunt, iam uiderant Lupacius, Georgius Fabricius et Albinius  . At scriptus est ille codex sec. XII. Binis columnis textus exaratus est splendidissime, linee ducte sunt atramento, littere minuscule pulcherrime scripte, littere initiales coloribus picte. Cosme textus 7 quaterniones et 6 folia complectitur. Breuiationes neque frequentes neque insolite sunt, frequentissimus est usus e pro e, rarior e, simplex i lineola non signatum, syllaba in fine linee rupta tali signo 1 notatur. Compactus est Cosme textus cum Solini libro eoque Theophili de  coloribus, qui eodem modo eadem fere manu scripti sunt, et hic adnotatur mann ceua litteris uncialibus librum esse monasterii ueterocellensis, indeque coniici posse uidetur Cosme chronicon eodem loco scriptum esse. In ligneo libri inuolucro, leguntur uerba Gesta et quedam alia exstincta que legisse mihi uideor Corb. et nomen Cosmas Pragensis, scriptum manu sec. Xu, quo tempore ligneum etiam illud inuolucrum factum uidetur. At grauissimi momenti est codex ob interpolationes et continuationem monachi anonymi, qui in monasterio ordinis S. Benedicti Sasauiensi tempore Syluestri abbatis medio seculo duodecimo uiuebat. Descripta est hec continuatio usque ad annum 1162, quasi liber quartus chronici Bohemorum, sed ita ut hic libet iam  ab ipsius Cosme uerbis que leguntur III, 59. initium sumat. Interpolationes neque pauce, neque minoris sunt momenti; posteriores inde ab anno 1038, ubi fuse Sasauiensis monasterii fundatio narratur,  ipsum monasterium respiciunt; leguntur uero interpolationes ad annos 958, 960, 962, 973, 975, 985, 986-990, 995, 998, 1038, 1045, 1053, 1070, 1088, 1089, 1095, 1097, 1116, 1122, 1123, 1125; que omnia e textu nostro remouimus suoque loco una cum continuatione dabimus. Notule breuissime codicum 2 in his interpolationibus non inueniuntur, quo satis patet eum cum illis minime coherere. Ex alio codice interpolato eum descriptum esse uel inde apparet, quod quoties occurrit uox dux, rex, episcopus, nomen quod in suo exemplari sine dubio superscriptum legebat, librarius in textu addidit. Nihil omisit nisi uersum unum I, 6, duosque illos uersus ad annum 1117, quibus Cosmas coniugem suam plangit, quorum loco duos alios in Hermannum  episcopum Pragensem apposuit. Textus capita litteris rubris distincta, sed non numerata sunt, que in nostra editione retinuimus; magnam partem concordant cum illis capitibus que item non numerata dederunt Pelzelius et Dobrowskius, quos secuti sumus iis locis ubi codex nos deseruit. Interpolationibus recisis textus satis purus est et emendatus, optimasque interdum suppeditat lectiones  , e. g., II, 5, codex 4 et unus cum eo 4a habet uerba attauus meus, que male in omnibus codicibus reliquis desiderata uerum demum uerborum sensum restituunt. Ex quo uno exemplo iam satis patet ex nullo eorum quos recensuimus codicum hunc esse descriptum. Cum Holmiensi pre ceteris coherere uidetur [ Codex uindobonensis 1544-508, membr., sec. XIII, qui priori tempore Prage in collegio Clementino apud Patres societatis Iesu asseruabatur, qua soluta a Petro Wokaun de Wokaunio anno 1780 bibliothece Cesaree uindobonensi oblatus est, ut referunt Pelzelius et Dobrowskius [ Codex Brunnensis chart. fol. sec. Xu, hodie asseruatus in museo Franciscano, quem Tribauie in Morauia anno 1819 detexit Meinertus  , reliquis huius note integrior est. In compendium redegit ille Cosme chronicon qui hunc codicem conscripsit; priuilegia textui inserta penitus recidit aut fragmenta ex iis dedit, et alia que suo loco dedimus penitus suppressit  . Nonnulle ex glossis manu recentiori superscripte sunt [ Codex Carlowiensis chart. sec. Xu, his annumerandus est, quem contulit Bonauentura Piterus, prepositus monasterii Rayhradensis in Morauia, qui inter presidia ad collectionem scriptorum rerum Bohemicarum quinque uetustissimos Cosme codices contulerat  , probat hunc codicem canonicis monasterii S. Augustini in Carlow anno 1465 donatum esse  . At obliuione obrutus codex in nescio cuius monasterii aut bibliothece latebris inuentorem exspectat. Sed non est quod amissum hunc codicem ualde doleamus; erat enim mutilus. Refert  Palackius [ Codex Argentinensis membr. fol. sec. XII  , quem cum prima Freheri editione in nostrum usum iam anno 1825 contulit uir clarissimus Engelhard  .  Constat 14 tantum foliis, diligenter exaratus est atramento subfusco, itemque linee atramento ducte, minio scripte sunt inscriptiones, breuiationes non ita frequentes. In folio primo hi leguntur uersus:

Bawarie gentis Dux Hainricus duodenus,
uite labentis  Generoso cemate plenus,
Nobilis ille patre Duce famoso generatus,
 Nobilis ex matre Regum de sanguine natus,
Emicat eximia Post illos nobilitate.
Plaudit ob hoc patria Felix huius probitate.
Hic felix fuerat Olim de coniuge clara.
 Filia regis erat Ea quam mors dempsit amara.
Heredes patrie  Bis quatuor inde relictos.
Dux habet eximie Cultu probitatis amictos.
Incola Bawarie Dominorum gaudet honore.
Quas uidet eggregie Mire pollere decore.
Gaudet et ipse pater Sobolem dum scit fore letam.
Gaudeat et mater uitam ducendo quietam.
Pulchrior ut uariis Rosa floribus addita paret.
Sic pater egregiis Pueris uinctus bene claret.
Et uita ueterum Nosset per scripta priorum.
Atque statum miserum Per mores sciret eorum.
 Quos uersus ad Heinricum Leonem scriptos esse recte coniecisse uidetur uir clarissimus Engelhard; que si ita se habent codex paulo post annum 1189 conscriptus est. uariarum lectionum messis tenuissima primam Freheri editionem non ita negligenter factam esse probat. ualde mutilauit Cosme chronicon librarius, nam uix decimam totius operis partem seruauit; leguntur capita I, pr.---15, 21-23; II, 37, 38; reliqua desiderantur omnia. Accedit uero supposititia bulla Alexandri II pape de fundatione ecclesie Wissehradensis, quam genuinam esse nemo sane putet, qui eam paulo attentius legerit; inter uarias eam recepimus lectiones  . Ubi 7 cum reliquis codicibus conferri potest, textus non est ita reiiciendus, familie B eum annumerandum esse  probant glosse I, 13. Eiusdem denique note ultimus est quem habemus.

7a Codex Monacensis chart. sec. Xu, cuius descriptionem debemus uiro clarissimo Föhringer. Est hic etiam codex ualde mutilus falsamque Alexandri II bullam exhibet. Sed hic exstant nonnulle alie chronici lacinie que desunt in codice Argentoratensi. Continet codex Monacensis capita I, pr. ---19, exceptis annorum 895-929, I, 21-26, 29-31 usque ad uerba uII Kal. Mai. dein sequitur bulla Wissehradensis, reliqua desunt omnia. Itaque nemini, opinor, communis horum codicum origo dubia uidebitur. Et satis, ni fallor, apertum est illius  consilium qui Cosme chronico mutilato falsam Alexandri II bullam inseruit. In una hac supposita  tabula textus mutilus uertitur, quam falsarius qu dam Wissehradensis haud ita longe post Cosmam intrusisse uidetur eo consilio, ut uetustiori origin ecclesie Wissehradensis Cosmam testem uindicaret. Cui proposito satis fecisse uidebatur, si fetum suum laciniis quibusdam e chronico temere direptis misere uestiret et quasi exornaret.

Codices quos iam recensuimus et haud paruus numerus eorum qui in notitiam Pelzelii et Dobrowskii uenerant, sed ab iis inueniri non poterant, probant Cosme chronicon diligentissime a posteris lectum esse. Tres codices conscribi iussit Carolus Iu imperator, quod his uerbis testatur Neplach ad annum 1125 [ Quintam editionem eamque optimam que uel hodie sua laude minime fraudanda est dederunt Prage 1783 Pelzelius et Dobrowskius in tomo primo scriptorum rerum Bohemicarum, p. 1-282, quam fundamento critico et apparatui codicum satis amplo superstruxerunt. Nititur precipue codice Pragensi,  cui Brewnouiensem et Freheri textus addiderunt editores, qui etiam summa diligentia omnia conquisierunt que ad Cosmam pertinere uidebantur. Quanto cum fructu uariarum lectionum collectionem quam illi dederunt in nostram editionem asciuimus, unicuique uel obiter inspicienti apparebit. Ex illa enim editione eorum codicum lectiones desumpsimus qui, cum Pertzius u, ill. codicis metropolitani inspectione eam accuratissimam esse probasset, sine ullo fructu denuo euoluti uidebantur.

Primus, quod sciam, qui continuationem fragmenta maiora ex codice metropolitano publici iuris fecit, erat Pessina de Czechorod, cui ad libros suos componendos hunc cum aliis ex tabulario capituli  Pragensis in lucem protrahere licebat. Si ea que in Phosphoro septicorni  et in Marte Morauico  typis exprimenda curauit, in uno loco colligis iustam iam habes omnium continuationum partem; sed haud ita accurate hec edita sunt. Quod multo magis factum est in prima quam habemus editione integra, que in lucem prodiit hac inscriptione Continuatio Chronici Bohemici olim conscripti a Cosma nunc e codice manuscripto Pragensi producta, ed. Ioach. Krakouski de Kollourath, preside Baptista Piker. uienne 1752. 4. Quam negligenter hec editio parata sit satis docuerunt Pelzelius et Dobrowskius, qui fedissimorum errorum catalogum confecerunt  . Nos accuratam illorum uirorum editionem secuti sumus, ascitis uariis illis lectionibus quas ex codicibus  aliis dedit Palackius, et uel sic priorum editorum repetenda est questio, minime omnibus locis uerum auctoris sensum elici neque omnia librariorum uitia emendari posse, que fortasse alio quodam codice in bibliothecis adhuc latente sanabuntur.

Scribebam Berolini mense Maio 1847.

RUDOLPHUS KePKE.
[Figure: [Codex bibliothece uniuersitatis Lipsiensis] 131Kb]




[CHRONICA BOHEMORUM.]



INCIPIT PROLOGUS AD SEuERUM MELNICENSEM  PRAEPOSITUM [1 1Kb] .

 Domno Melnicensis [2 1Kb] ecclesie preposito Seuero, tam litterali scientia [3 1Kb] quam spirituali intelligentia predito, Cosmas Pragensis ecclesie solo nomine decanus, post huius uite stadium in celesti regno brauium. Quanta mentis mee deuotione ac dilectione uestre fraternitati [4 1Kb] substernor, Deum testor, eloqui nequeo. Neque enim est magna dilectio, quam humana comprehendit ratio. Dilectio enim uera nichil proprium, nichil secretum aut occultum habere quit [5 1Kb] , quod non ei promat, quem sincero affectu diligit. Ea mihi nisi affuisset [6 1Kb] , nequaquam tante  auctoritatis uiro hec mea senilia deliramenta offerre presumpsissem. Querens enim quesiui, quid iocundum, quid ociosum uobis offerrem: set nichil tam ridiculosum quam opusculum meum inueni. Si enim suauiter ridemus, cum aliquem offendi pede ad lapidem uidemus, quot [7 1Kb] in hoc [8 1Kb] opere meas offensiones, quot [7 1Kb] grammatice artis synalimphas uidebitis; de quibus si per [9 1Kb] singula ridere uelitis, ultra modum potestis uti proprietate hominis [10 1Kb] . Siue enim uobis soli [11 1Kb] hee seniles nuge placeant siue displiceant, rogo ne tercius eas oculus [12 1Kb] uideat [13 1Kb] .



ITEM AD MAGISTRUM GERuASIUM PRAEFATIO OPERIS SUBSEQUENTIS [14 1Kb] .


 Liberalium arcium quibusque studiis pleniter inbuto, et omnimode [15 1Kb] scientie sapientia delibuto [16 1Kb] , archigeronte Geruasio  , Cosmas, quod dicitur haud [17 1Kb] dici dignus, Deo tamen et sancto Wenceslao [18 1Kb] famulantium famulus, debite orationis munus et mutue dilectionis pignus. Cum acceperis [19 1Kb] hanc scedulam [20 1Kb] , scias [21 1Kb] quod tibi transmiserim Bemorum chronicam, quam ego nullo grammatice artis lepore politam, set simpliciter et uix lacialiter digestam, tue prudencie singulari examinandam deliberaui, quatinus tuo sagaci iudicio aut omnino abiiciatur ne a quoquam legatur: aut si legi adiudicatur, lima tue examinationis ad unguem [22 1Kb] prius elimetur, aut potius, quod magis rogo, per te ex integro  lacialius [23 1Kb] enucleetur [24 1Kb] . Nam id solum opere precium duxi in meo opere, ut uel tu, cui a Deo collata est sapientia, uel [25 1Kb] alii pociores sapientia uel [26 1Kb] scientia, sicut uirgilius habuit Troie excidia [27 1Kb] , et  Stacius Aeacida, ita ipsi hoc meum opus habeant pro materia, quo et suam scientiam posteris notificent, et nomen sibi memoriale [28 1Kb] in secula magnificent. Igitur huius narrationis sumpsi exordium a primis incolis terre Bemorum [29 1Kb] , et perpauca que didici senum fabulosa relatione, non humane laudis ambitione, set ne omnino tradantur relata obliuioni, pro posse et nosse pando omnium bonorum dilectioni. Bonis [30 1Kb] et peritis semper placere cupio [31 1Kb] ; idiotis autem et discolis displicere non pertimesco. Scio enim nonnullos affore emulos, et eos emori risu subsannationis, cum uiderint scema [32 1Kb] huius operationis; qui tantummodo docti sunt aliis derogare, et ipsi per se nichil [33 1Kb] sapiunt erogare. De talibus  canit propheta: Sapientes sunt ut faciant mala, bene autem facere nesciunt . Hii namque ea solummodo linceis oculis  inspiciunt [34 1Kb] , et in corde suo, uelut in adamante, figunt memoriter  que dicta sunt inproprie, aut ubi mens mea dormitans titubauit. Quid mirum? Quandoque bonus dormitat Homerus  . Horum ergo [35 1Kb] nec inuidiosis derogationibus perterreor [36 1Kb] , nec yronicis adulationibus permulceor: qui uolunt, legant, qui nolunt, abiiciant. Tu autem, frater karissime [37 1Kb] , si me tuum amicum diligis, si meis precibus tangeris, precinge lumbos mentis et accipe in manum rasorium [38 1Kb] , calcem et calamum, ut quod superest radas, et quod non est desuper addas, inproprie dicta proprietate muta [39 1Kb] ; ut sic mea inscientia [40 1Kb] tua subleuetur [41 1Kb] facecia. Non enim ab amico corrigi erubesco, qui etiam ab amicis [42 1Kb] nimio affectu emendari exposco. Continet autem hic liber primus Bemorum gesta, prout mihi scire licuit, digesta usque ad tempora primi Bracislaui [43 1Kb] filii ducis Odalrici [44 1Kb] .  Annos autem dominice incarnationis [45 1Kb] idcirco a temporibus Boriuoy [46 1Kb] primi ducis catholici ordinare cepi, quia in initio huius libri nec fingere uolui, nec cronicam reperire potui, ut, quando uel quibus gesta sint temporibus scirem, que ad presens recitabis in sequentibus. uale et tuo iussu aut me ad cetera euoluenda precingam, aut ibi gradum sistam et meis ineptis modum figam ceptis.

uiue, uale, mea ne rennues optata, set imple.

Est autem hec chronica composita regnante quarto Heinrico Romano [47 1Kb] imperatore, et gubernante sanctam ecclesiam Dei papa Kalisto [48 1Kb] sub temporibus [49 1Kb] ducis Bemorum Wladizlay [50 1Kb] , simul et presulis Pragensis ecclesie Hermanni, ut in sequentibus datur omnibus scire uolentibus, quibus sint acta annis Christi uel indictionibus.



INCIPIT PRIMUS LIBELLUS IN CHRONICAM BeMORUM QUAM COMPOSUIT COSMAS PRAGENSIS ECCLESIAE DECANUS [51 1Kb]


 1. Post diluuii effusionem, post uirorum maligna mente turrim edificantium confusionem, humanum genus, quod tum [52 1Kb] fere constabat in 72 uiris, pro tam illicitis et temerariis ausis [53 1Kb] cum diuina ultione quot [54 1Kb] capita uirorum tot in diuersa linguarum genera diuiderentur, sicut historica [55 1Kb] relatione didicimus, unusquisque eorum uagus et profugus, longe lateque dispersi, per diuersa spacia terrarum errabant, ac de die in diem corpore decrescentes, in generationes et generationes multipliciter crescebant. Unde humanum genus, Dei nutu omnia disponente, in tantum diffusum [56 1Kb] est per orbem terre, ut post multa secula tandem has etiam in partes deueniret Germanie: cum enim  omnis illa [57 1Kb]  regio sub arctoo [58 1Kb] axe Thanaytenus [59 1Kb] et usque ad occiduum [60 1Kb] sita, licet in ea singula propriis loca nominibus nuncupentur, generali tamen uocabulo Germania uocitatur [61 1Kb] . Ad hoc ista retulimus, ut nostre intentionis melius exequi possimus propositum. ueruntamen interim, priusquam ad exordium narrationis ueniamus, situm terre huius Bemice [62 1Kb] , et unde nomen sit sortita, breuiter exponere temptabimus.

2. In diuisione orbis [63 1Kb] secundum geometricos Asia nomine sub suo dimidium mundi obtinuit, et dimidium Europa et Affrica [64 1Kb] . In Europa sita est Germania, cuius in partibus uersus aquilonalem [65 1Kb] plagam est locus late nimis diffusus [66 1Kb] , cinctus [67 1Kb] undique  montibus per gyrum, qui mirum [68 1Kb] in modum extenduntur totius terre [69 1Kb] per circuitum, ut in aspectu oculorum quasi unus et continuus mons totam illam terram circucat [70 1Kb] et muniat. Huius terre superficiem tunc temporis uaste tenebant solitudines nemorum sine habitatore [71 1Kb] hominum; nimis tamen sonore erant examinibus apum et diuersarum modulationibus uolucrum.

Fere siluarum innumere ceu maris harene [72 1Kb] , uel quot sunt stelle in ethere [73 1Kb] , nec ab ullo per territe errabant per deuia terre, et bestiarum gregibus uix sufficiebat tellus. Ad numerum locustarum estate per arua saltantium, uix poterant equiparare [74 1Kb] armenta iumentorum. Aque illic nimis perspicue et ad humanos usus sane; similiter et  pisces, suaues et ad comedendum salubres. Mira res, et unde perpendere potes quam in alto ere [75 1Kb] hec pendeat [76 1Kb] regio, cum nulla peregrina hanc influat aqua  , set quotquot amnes, parui et immanes ex diuersis montibus orti, a maiori aqua que dicitur Labe recepti, usque aquilonale fluunt in mare. Et quia hec [77 1Kb] regio tempore in illo intemptata iacebat aratro, et homo qui temptaret adhuc eam non intrarat, de fertilitate siue sterilitate eius magis placuit tacere, quam inexpertam [78 1Kb] rem dicere. Has solitudines quisquis fuit ille hominum--- incertum est [79 1Kb] quot in animabus---postquam intrauit, querens loca humanis habitationibus oportuna, montes, ualles, tesqua, tempe uisu sagaci perlustrauit, et ut reor, circa montem Rip [80 1Kb]  , inter duos  fluuios, scilicet Ogram [81 1Kb]  et Wlitauam [82 1Kb]  , primas posuit sedes, primas fundauit et edes, et quos in humeris secum apportarat [83 1Kb]  , humi sisti penates gaudebat. Tunc senior, quem alii quasi dominum comitabantur, inter cetera suos sequaces  sic affatur: O socii non semel mecum graues labores [84 1Kb] per deuia nemorum perpessi  , sistite gradum  , uestris penatibus litate libamen gratum, quorum opem [85 1Kb] per mirificam hanc uobis olim fato [86 1Kb] predestinatam tandem uenistis ad patriam. Hec est illa, hec est illa [87 1Kb] terra, quam sepe me uobis promisisse memini, terra obnoxia nemini, feris et uolatilibus referta, nectare mellis et lactis humida, et ut ipsi [88 1Kb] perspicitis, ad habitandum ere iocunda. Aque ex omni parte copiose, et ultra modum piscose. Hic uobis nichil [89 1Kb] deerit, quia nullus uobis oberit [90 1Kb] . Set cum hec talis, tam pulchra ac tanta regio in manibus uestris sit, cogitate aptum terre nomen quod sit. Qui mox quasi ex diuino commoniti oraculo: Et unde, inquiunt, melius uel aptius nomen inueniemus, quam,  quia tu o pater diceris Bemus, dicatur [91 1Kb] et terra Bemia? Tunc senior motus sociorum augurio, cepit terram osculari pre gaudio, gaudens eam ex suo nomine nuncupari; et surgens ac utrasque palmas tendens ad sidera  , sic orsus [92 1Kb] est loqui: Salue, terra fatalis, mille uotis quesita nobis, olim diluuii tempore uiduata homine, nunc, quasi monimenta [93 1Kb] hominum, nos conserua incolomes, et multiplices nostram sobolem a progenie in progenies.

3. [94 1Kb] Quorum autem morum, quam honestorum uel quante simplicitatis [95 1Kb] et quam admirande [96 1Kb] probitatis tunc temporis fuerint homines, quamque inter se fideles et in [97 1Kb] semetipsos misericordes, cuius etiam modestie, sobrietatis, continentie, si quis his modernis hominibus ualde contraria imitantibus  pleno ore narrare temptauerit, in magnum deueniret fastidium [98 1Kb] . Propterea hec pretermittimus, et pauca, ac que sunt uera, illius prime etatis de qualitate dicere cupimus. Felix  nimium erat etas illa,

modico contenta sumptu, nec tumido inflata fastu [99 1Kb] .
Cereris et Bachi munera haud norant quia neque erant.
Sera prandia soluebant glande uel ferina carne.
Incorrupti [100 1Kb] latices haustus dabant salubres.
Ut solis splendor uel aque humor,
sic arua et nemora, quin etiam et [101 1Kb] ipsa connubia erant illis communia
 Nam more pecudum singulas ad noctes nouos incunt [102 1Kb] hymeneos [103 1Kb] , et surgente aurora trium gratiarum copulam et secreta [104 1Kb] amoris rumpunt [105 1Kb] uincula; et ubi nox quemque occuparat [106 1Kb] , ibi fusus per herbam, frondose arboris sub umbra dulces carpebat somnos. Lane  uel lini eis usus ac [107 1Kb] uestis ignotus, hieme ferinis aut ouinis pellibus utuntur [108 1Kb] pro uestibus. Nec quisquam meum dicere norat [109 1Kb] , set ad instar monastice uite, quicquid habebant, nostrum ore, corde et opere sonabant. Ad stabula [110 1Kb] non erant repagula, nec portam inopi claudebant, quia neque [111 1Kb] fur, neque latro, neque inops quisquam erat; nullum scelus aput eos furto grauius et latrocinio. Nullius gentis [112 1Kb] arma uidere, tantummodo sagittas, et has propter feriendas feras  habuere. Quid plura? Proh dolor! prospera in contraria, communia in propria cedunt; securam paupertatem olim amabilem [113 1Kb] quasi cenosam rotam uitant et fugiunt, quia amor habendi seuior ignibus Aethne  in omnibus ardet. His ac talibus malis emergentibus, de die in diem peius et peius iniuriam, quam nemo prius inferre norat, alter ab altero sibi illatam patienter sufferebat, et cui querimoniam suam apploraret, iudicem nec principem habebat. Post hec quicumque in sua tribu uel generatione, persona, moribus potior et opibus honoratior habebatur, sine exactore, sine sigillo [114 1Kb] , spontanea uoluntate ad illum confluebant [115 1Kb] , et de [116 1Kb] dubiis causis ac sibi illatis iniuriis salua libertate disputabant [117 1Kb] . Inter quos uir quidam oriundus extitit nomine  Crocco [118 1Kb] , ex cuius uocabulo castrum  iam arboribus obsitum in silua, que adiacet pago Stibrene [119 1Kb] , situm esse dinoscitur. uir fuit hic in suis generationibus ad unguem perfectus, rerum secularium opulentia preditus [120 1Kb] , iudiciorum in deliberatione discretus, ad quem tam de propriis tribubus quam ex totius prouincie plebibus uelut apes ad aluearia, ita omnes ad dirimenda conuolabant [121 1Kb] iudicia. Hic tantus uir ac talis, expers uirilis fuit prolis; genuit tamen [122 1Kb] tres natas, quibus natura  non minores, quam solet uiris, sapientie dedit diuitias.

4. Quarum maior natu nuncupata est Kazi, que Medee Colchice herbis et carmine [123 1Kb] nec Peonio [124 1Kb] magistro arte medicinali cessit; quia sepe Parcas cessare [125 1Kb] interminali ab opere

Ipsaque fata [126 1Kb] sequi fecit sua carmine [127 1Kb] iussa. Unde et incole huius terre, quando aliquid est perditum, et quod se posse rehabere [128 1Kb] desperant, tale prouerbium de ea ferunt: Illud nec ipsa potest recuperare [129 1Kb] Kazi.

Ad Cereris natam hec est ubi rapta tyrannam [130 1Kb] , eius usque hodie cernitur tumulus, ab incolis [131 1Kb] terre ob memoriam sue domine [132 1Kb] nimis alte congestus, super ripam fluminis Mse [133 1Kb]  , iuxta  uiam qua itur in partes prouincie [134 1Kb] Bechin [135 1Kb] , per montem qui dicitur [136 1Kb] Osseca [137 1Kb]  .

Laude fuit digna set natu Tetcka [138 1Kb] secunda,

Expers et maris, emuncte femina naris [139 1Kb] , que ex suo nomine Tethin [140 1Kb]  castrum natura loci firmissimum, prerupte rupis in culmine iuxta fluuium Msam [141 1Kb] edificauit. Hec stulto et insipienti populo Oreadas [142 1Kb] , Driadas [143 1Kb] , Amadriadas [144 1Kb] adorare et colere, et omnem superstitiosam sectam  ac sacrilegos ritus [145 1Kb] instituit et docuit; sicut hactenus [146 1Kb] multi uillani uelut pagani, hic latices seu ignes colit, iste lucos [147 1Kb] et arbores aut [148 1Kb] lapides adorat, ille montibus siue [149 1Kb] collibus litat, alius que ipse fecit ydola surda et muta rogat et orat, ut domum suam [150 1Kb] et se ipsum regant. Tertia  natu [151 1Kb] minor set prudentia maior, uocitata est Lubossa [152 1Kb] , que etiam urbem tunc potentissimam iuxta siluam que tendit ad pagum Stebecnam [153 1Kb] construxit, et ex suo nomine eam [154 1Kb] Lubossin [155 1Kb] uocitauit  . Hec fuit inter feminas una [156 1Kb] prorsus femina in consilio prouida, in sermone strennua, corpore casta, moribus proba, ad dirimenda populi iudicia nulli secunda, omnibus affabilis set plus amabilis, feminei sexus decus et gloria, dictans negotia prouidenter uirilia. Set quia nemo ex omni  parte beatus [157 1Kb]  , talis ac tante laudis femina, heu dira conditio humana! fuit phitonissa [158 1Kb] . Et quia populo multa et certa predixit futura, omnis illa gens commune consilium iniens [159 1Kb] , patris eius post necem hanc sibi prefecit in iudicem [160 1Kb] . Ea [161 1Kb] tempestate inter duos ciues, opibus et genere eminentiores et qui uidebantur populi esse rectores, orta est non modica litigio agri contigui de termino [162 1Kb] . Qui in tantum proruperunt in mutuam rixam, ut alter alterius spissam unguibus uolaret in barbam, et nudis conuitiis semetipsos turpiter digito sub nasum confundentes, intrant bachantes curiam, ac non sine magno strepitu adeunt dominam, et ut ratione iustitie dubiam inter eos dirimat [163 1Kb] causam suppliciter [164 1Kb] rogant. Illa interim, ut est lasciua  mollities mulierum quando non habet [165 1Kb] quem timeat [166 1Kb] uirum, cubito subnixa, ceu puerum enixa, alte in pictis stratis [167 1Kb] nimis molliter accubabat [168 1Kb] . Cumque [169 1Kb] per callem iustitie incedens [170 1Kb] , personam hominum non respiciens [171 1Kb] , totius controuersie inter eos orte causam ad statum rectitudinis perduceret, tunc is, cuius causa in iudicio non [172 1Kb] obtinuit palmam, plus iusto indignatus terque [173 1Kb] quaterque caput concussit, et more suo terram ter baculo [174 1Kb] percussit, ac barbam pleno ore saliua conspergens [175 1Kb] exclamauit [176 1Kb]  : O iniuria uiris haud toleranda! femina rimosa uirilia iudicia mente tractat dolosa. Scimus profecto quia femina siue stans [177 1Kb] seu in solio residens [178 1Kb] parum sapit [179 1Kb] , quanto minus cum in stratis accubat? Reuera tunc  magis est ad accessum mariti apta, quam dictare militibus iura. Certum est enim, longos esse crines omnibus set breues sensus mulieribus. Satius est mori, quam uiris talia pati. Nos solos obprobium nationibus et gentibus destituit natura, quibus deest rector et uirilis censura, et quos premunt feminea iura. Ad hec domina [180 1Kb] illatam sibi contumeliam dissimulans, et dolorem cordis femineo pudore celans, subrisit et: Ita est, inquit, ut ais; femina sum, femina uiuo, set  ideo parum sapere uobis uideor, quia uos non in uirga ferrea iudico  , et [181 1Kb] quonian sine timore [182 1Kb] uiuitis, merito me despicitis. Nam ubi timor est, ibi [183 1Kb] et [184 1Kb] honor. Nunc autem necesse est ualde, ut habeatis [185 1Kb] rectorem femina fortiorem [186 1Kb] . Sic et columbe olim albiculum  miluum [187 1Kb] , quem [188 1Kb] sibi elegerant [189 1Kb] in regem, spreuerunt, ut uos me spernitis, et accipitrem multo fortiorem [190 1Kb] sibi ducem prefecerunt, qui fingens culpas tam nocentes quam innocentes cepit necare et ex tunc usque hodie uescitur columbis accipiter. Ite nunc domum, ut quem uos cras eligatis in dominum, ego assumam mihi [191 1Kb] in maritum. Interea predictas aduocat sorores, quas non impares agitabant furores, quarum magica arte et propria ludificabat populum per omnia; ipsa enim Lubossa  fuit, sicut prediximus, phitonissa, ut Chumea Sybilla, altera uenefica ut Cholchis [192 1Kb] Medea, tertia malefica ut Aeee [193 1Kb] Circes [194 1Kb] . Illa nocte quid consilii inierint ille tres Eumenides, aut quid secreti egerint, quamuis ignotum fuerit, tamen omnibus luce clarius mane patuit, cum soror earum Lubossa et locum ubi dux futurus latuit, et quis esset, nomine indicauit. Quis enim crederet quod de aratro sibi ducem prerogarent? Aut quis sciret, ubi araret qui rector populi fieret? Quid enim phitonicus furor nescit? Aut quid est, quod magica ars non efficit [195 1Kb] ? Potuit Sybilla Romano populo seriem fatorum fere usque in diem iudicii predicere, que etiam, si fas est credere, de Christo uaticinata est, sicut quidam doctor in sermone sue predicationis uersus uirgilii  [196 1Kb]  ex persona Sibylle de aduentu Domini compositos introducit. Potuit Medea herbis [197 1Kb] et carmine sepe e celo Hyperionem [198 1Kb] et Berecinthiam [199 1Kb] deducere; potuit ymbres, fulgura et [200 1Kb] tonitrua elicere [201 1Kb] de nubibus; potuit regem Eiacum [202 1Kb] de sene facere iuuenem. Carmine Circes [203 1Kb] socii Ulixis [204 1Kb] conuersi sunt  in diuersas ferarum formas, et rex Picus in uolucrem, que [205 1Kb] nunc dicitur picus. Quid mirum? Quanta egerunt artibus  suis magi in Aegipto? qui pene totidem mira carminibus suis fecerunt, quot Dei famulus Moyses ex uirtute Dei exhibuisse [206 1Kb] perhibetur. Hactenus hec.

5. Postera die, ut iussum fuerat, sine mora conuocant cetum, congregant populum; conueniunt simul omnes in unum, femina [207 1Kb] residens in sublimi solio concionatur ad agrestes uiros [208 1Kb] : O plebs miseranda nimis, que libera uiuere nescit, et quam nemo bonus nisi cum uita amittit, illam uos non inuiti libertatem fugitis, et insuete seruituti colla sponte submittitis. Heu tarde frustra uos penitebit, sicut penituit ranas [209 1Kb] , cum [210 1Kb] yárus [211 1Kb] , quem [212 1Kb] sibi fecerant regem, eas necare cepit. Aut si nescitis, que sunt [213 1Kb] iura ducis, temptabo uobis ea uerbis dicere paucis. Inprimis [214 1Kb] facile est ducem ponere, set  difficile est positum deponere; nam qui [215 1Kb] modo est sub uestra potestate, utrum eum constituatis ducem an non, postquam uero constitutus fuerit, uos et omnia uestra erunt eius in potestate. Huius in conspectu uestra febricitabunt [216 1Kb] genua, et muta sicco palato adherebit lingua. Ad cuius uocem pre nimio pauore uix respondebitis: »Ita domine, ita domine [217 1Kb] ,« cum ipse [218 1Kb] solo suo nutu sine uestro preiudicio hunc dampnabit, et hunc obtruncabit, istum in carcerem mitti, illum precipiet in patibulo suspendi. uos ipsos [219 1Kb] , et ex uobis quos sibi libet, alios seruos, alios rusticos, alios tributarios, alios exactores, alios tortores, alios [220 1Kb] precones, alios cocos seu pistores [221 1Kb] aut [222 1Kb] molendinarios faciet. Constituet etiam sibi tribunos, centuriones, uillicos, cultores uinearum simul  et agrorum, messores segetum, fabros armorum, sutores pellium diuersarum et coriorum. Filios uestros et filias in obsequiis suis ponet; de bubus etiam et equis siue equabus seu peccoribus uestris optima queque  ad suum palatium [223 1Kb] tollet. Omnia uestra que sunt potiora [224 1Kb] , in uillis, in campis, in agris, in pratis, in uineis auferet, et in usus suos rediget. Quid multis moror? Aut ad quid [225 1Kb] hec, quasi uos [226 1Kb] ut terream, loquor? Si persistitis in [227 1Kb] incepto et non fallitis uoto, iam uobis et nomen ducis et locum ubi est indicabo. Ad hec uulgus ignobile confuso exultat [228 1Kb] clamore; omnes uno ore ducem sibi poscunt dari. Quibus illa: En, inquit, en ultra illos [229 1Kb] montes---et monstrauit digito montes---est [230 1Kb] fluuius non adeo magnus nomine Belina [231 1Kb]  , cuius super ripam dinoscitur esse [232 1Kb] , uilla, nomine Stadici [233 1Kb]  . Huius in territorio [234 1Kb] est nouale unum, in longitudine et in latitudine [235 1Kb] 22 [236 1Kb] passuum, quod mirum in modum, cum sit inter tot [237 1Kb] agnos in medio  positum, ad nullum tamen pertinet agrum  . Ibi dux uester duobus uariis bubus arat; unus bos precinctus est albedine et albo capite [238 1Kb] , alter a fronte post tergum [239 1Kb] albus, et pedes posteriores habens albos. Nunc, si uobis placet, meum accipite thalarium [240 1Kb] et clamidem ac mutatoria  duce digna, et pergite ac mandata populi atque [241 1Kb] mea referte uiro, et adducite uobis ducem et mihi maritum. uiro nomen est [242 1Kb] Premizl [243 1Kb] , qui super colla et capita uestra iura excogitabit plura---nam hoc nomen latine sonat premeditans uel superexcogitans  --- Huius proles postera [244 1Kb] hac [245 1Kb] in omni terra in eternum regnabit [246 1Kb] et ultra.

6. Interea destinantur qui iussa domine et plebis ad uirum perferant nuncii; quos ut uidit domina  quasi inscios de uia cunctari: Quid, inquit, cunctamini? Ite securi, meum equum sequimini, ipse uos ducet [247 1Kb] recta uia et reducet, quia ab illo non semel illa uia est trita.

uana uolat fama, nec non et [248 1Kb] opinio falsa, quod ipsa domina
equitatu phantasmatico semper in noctis conticinio
solita sit ire illo, et redire pre gallicinio:
quod Iudeus credat [249 1Kb] Apella  . Quid tamen [250 1Kb] ? Procedunt nuncii sapienter indocti, uadunt scienter nescii, uestigia sequentes equi. Iamque montes transierant, iam [251 1Kb] iamque adpropinquabant uille ad  quam ibant, tum [252 1Kb] illis puer unus obuiam currit, quem [253 1Kb] interrogantes aiunt [254 1Kb] : Heus bone indolis puer, estne uilla ista nomine Stadici [255 1Kb] : aut si est in illa uir nomine Premizl?---Ipsa est, inquit, quam  queritis uilla, et ecce uir Premizl prope in agro boues stimulat, ut, quod agit, citius opus [256 1Kb] peragat. Ad quem nuncii accedentes inquiunt:

uir fortunate, dux nobis [257 1Kb] diis generate!
Et, sicut mos est rusticis, non sufficit [258 1Kb] semel dixisse, set inflata bucca ingeminant

Salue dux, salue [259 1Kb] , magna dignissime laude,
Solue boues, muta uestes, ascende caballum!
Et [260 1Kb] monstrant uestes sternuntque caballum. Domina nostra Lubossa et plebs uniuersa [261 1Kb] mandat, ut cito uenias, et tibi ac tuis nepotibus fatale regnum accipias. Omnia nostra et nos ipsi in tua manu sumus, te ducem, te iudicem, te rectorem, te protectorem, te solum nobis in dominum eligimus. Ad quam uocem uir prudens [262 1Kb] , quasi futurorum inscius [263 1Kb] ,  substitit, et stimulum quem manu gestabat in terram fixit, et soluens boues: Ite illuc inde uenistis! dixit; qui statim citius dicto ab oculis euanuerunt, et nusquam amplius comparuerunt. Corilus autem [264 1Kb] , quam humi fixit, tres altas propagines, et quod est mirabilius, cum foliis et nucibus produxit. uiri autem illi [265 1Kb] uidentes hec talia ita [266 1Kb] fieri, stabant obstupefacti. Quos ille grata uice hospitum inuitat ad prandium, et de pera subere [267 1Kb] contexta excutit [268 1Kb] mucidum [269 1Kb] panem et formatici partem, et ipsam peram in cespite pro mensa et super rude textum ponit et cetera [270 1Kb] . Interea dum prandium sumunt [271 1Kb] , dum aquam de amphora bibunt, due propagines siue [272 1Kb] uirgulta duo aruerunt et ceciderunt, set tertia multo altius et latius [273 1Kb] accrescebat.  Unde hospitibus maior excreuit admiratio [274 1Kb] cum timore. Et ille: Quid admiramini? inquit. Sciatis ex nostra progenie [275 1Kb] multos dominos nasci, set unum semper dominari. Atqui [276 1Kb] si domina uestra non adeo de hac re [277 1Kb] festinaret, set [278 1Kb] per [279 1Kb] modicum tempus [280 1Kb] currentia fata expectaret, ut pro me tam cito [281 1Kb] non mitteret: quot natos heriles natura proferret, tot dominos terra uestra haberet.

7. Post hec indutus ueste principali et calciatus calciamento regali, acrem ascendit equum arator; tamen sue sortis non inmemor, tollit secum suos coturnos ex omni parte subere consutos, quos fecit seruari in posterum, et seruantur Wissegrad [282 1Kb] in camera ducis usque hodie et in sempiternum. Factum  est autem, dum per compendia [283 1Kb] uiarum irent, nec tamen [284 1Kb] adhuc illi nuncii ceu ad nouitium  dominum familiarius [285 1Kb] loqui auderent, set sicut columbe, si quando aliqua peregrina ad eas accedit, inprimis eam pauescunt, et mox in ipso uolatu eam assuefaciunt [286 1Kb] et [287 1Kb] eam quasi propriam faciunt et diligunt; sic illi cum fabularentur equitantes et sermocinationibus iter adbreuiarent, ac iocando [288 1Kb] per scurilia uerba laborem fallerent, unus, qui erat audacior et lingua promptior: O domine, dic, inquit, nobis, ad quid hos coturnos subere consutos et ad nichilum nisi [289 1Kb] ut proiiciantur [290 1Kb] aptos nos seruare fecisti, non satis possumus admirari. Quibus ille: Ad hoc [291 1Kb] inquit eos feci et faciam in euum seruari, ut nostri posteri sciant, unde sint [292 1Kb] orti, et ut semper uiuant pauidi et suspecti, nec [293 1Kb] homines a Deo sibi commissos [294 1Kb] iniuste opprimant per  superbiam, quia facti sumus omnes equales per naturam. Nunc autem et mihi liceat uos uicissim [295 1Kb] percontari utrum magis laudabile est, de paupertate ad dignitatem prouehi, an de dignitate in paupertatem redigi? Nimirum respondebitis [296 1Kb] mihi, melius esse prouehi ad gloriam, quam redigi ad inopiam. Atqui sunt nonnulli parentela geniti ex nobili, set post ad turpem inopiam redacti et miseri facti; cum suos parentes gloriosos fuisse et potentes aliis predicant, haud ignorant, quod semetipsos inde plus confundunt et deturpant, cum ipsi per suam hoc amiserunt ignauiam, quod illi habuerunt per industriam. Nam fortuna semper hanc ludit aleam sua rota, ut nunc hos erigat ad summa, nunc illos mergat in [297 1Kb] infima. Unde fit, ut dignitas terrena, que erat aliquando ad  gloriam, amissa sit ad ignominiam. At uero paupertas per uirtutem uicta, non se celat sub pelle lupina, set uictorem suum tollit ad sydera, quem olim secum traxerat ad infera [298 1Kb] .

8. Postea uero quam [299 1Kb] iter emensi fuerant, et iam iamque prope ad urbem uenerant, obuiam eis domina stipata suis satellitibus accelerat, et inter se consertis dextris cum magna letitia tecta subeunt, thoris discumbunt, Cerere et Bacho corpora reficiunt, cetera noctis spatia ueneri [300 1Kb] et Himeneo [301 1Kb] indulgent. Hic uir, qui uere ex uirtutis merito dicendus est uir, hanc efferam gentem legibus frenauit, et indomitum populum imperio domuit, et seruituti qua nunc premitur subiugauit, atque omnia  iura quibus hec terra utitur et regitur, solus cum sola Lubossa dictauit  .

 9. Inter hec primordia legum quadam die predicta domina, phitone concitata, presente uiro suo Premizl et aliis senioribus populi [302 1Kb] astantibus, sic est uaticinata [303 1Kb] :

Urbem conspicio fama que sydera ianget,
Est locus in silua, uilla [304 1Kb] qui [305 1Kb] distat ab ista [306 1Kb]
Terdenis stadiis, quem Wlitaua [307 1Kb] terminat undis.
Hunc [308 1Kb] ex parte aquilonali [309 1Kb] ualde munit [310 1Kb] ualle [311 1Kb] profunda riuulus Brusnica [312 1Kb] ; at australi ex latere latus mons nimis petrosus, qui a petris dicitur Petrin [313 1Kb]  , supereminet loca. Loci autem mons curuatur in modum delphini marini porci, tendens usque in [314 1Kb] predictum amnem. Ad quem cum [315 1Kb] perueneritis, inuenietis hominem in media [316 1Kb] silua limen domus operantem. Et quia ad humile limen etiam  magni domini se inclinant, ex euentu rei [317 1Kb] urbem quam edificabitis, uocabitis Pragam  . Hac in urbe olim in futurum bine [318 1Kb] auree ascendent oliue, que cacumine suo usque ad septimum [319 1Kb] penetrabunt celum, et per totum mundum signis et miraculis coruscabunt. Has in hostiis et muneribus colent et adorabunt omnes tribus terre Bemie nationes relique. Una ex his uocabitur [320 1Kb] Maior Gloria, altera [321 1Kb] Exercitus Consolatio  . Plura locutura erat, si non fugisset [322 1Kb] spiritus pestilens et [323 1Kb] prophetans a plasmate Dei. Continuo itur in antiquam siluam, et reperto dato signo in [324 1Kb] predicto loco urbem, totius Bemie dominam, edificant [325 1Kb] Pragam. Et quia ea tempestate uirgines huius terre sine iugo pubescentes, ueluti Amazones militaria arma affectantes  et sibi ductrices facientes, pari modo uti tirones [326 1Kb] militabant, uenationibus per siluas uiriliter insistebant, non eas uiri, set ipsemet [327 1Kb] sibi uiros, quos et quando uoluerunt, accipiebant; et sicut gens Scitica Plauci [328 1Kb] siue [329 1Kb] Picenatici, uir et femina in habitu nullum discrimen habebant. Unde in tantum  feminea [330 1Kb] excreuit [331 1Kb] audacia, ut in quadam rupe, non longe a predicta urbe, oppidum [332 1Kb] natura loci firmum sibi construerent, cui a uirginali uocabulo inditum est nomen Diuin [333 1Kb]  . Quod uidentes iuuenes, contra eas nimio zelo indignantes, multo plures insimul conglobati non longius quam unius buccine [334 1Kb] in altera [335 1Kb] rupe inter arbusta edificant urbem, quam moderni nuncupant Wissegrad, tunc autem ab [336 1Kb] arbustis traxerat nomen Hrasten [337 1Kb]  . Et quia sepe uirgines solertiores ad decipiendos iuuenes [338 1Kb] fiebant [339 1Kb] , sepe autem iuuenes uirginibus fortiores [340 1Kb] existebant, modo bellum, modo pax inter eos agebatur. Et dum interposita pace potiuntur, placuit utrisque partibus ut componerent [341 1Kb] cibis [342 1Kb] et potibus simbolum, et per  tres dies sine armis sollempnem insimul agerent ludum in constituto loco. Quid plura? Non aliter iuuenes cum puellis ineunt conuiuia, ac si lupi rapaces querentes edulia [343 1Kb] , ut [344 1Kb] intrarent ouilia. Primum diem epulis et nimiis potibus hylarem [345 1Kb] ducunt.

Dumque uolunt sedare sitim, sitis altera creuit,

Letitiamque suam iuuenes uix noctis [346 1Kb] ad horam [347 1Kb] differunt:

Nox erat et celo fulgebat luna sereno  ;

Inflans tunc lituum, dedit unus eis ita signum, dicens:

Lusistis satis, edistis satis atque [348 1Kb] bibistis;
Surgite, uos rauco clamat uenus aurea sistro [349 1Kb] .
Moxque [350 1Kb] singuli singulas rapuere puellas. Mane  autem facto, iam pacis inito pacto, sublatis Cerere et Bacho ex earum oppido [351 1Kb] , muros Lemniaco uacuos indulgent uulcano. Et [352 1Kb] ex illa tempestate, post obitum principis Lubosse, sunt [353 1Kb] mulieres nostrates uirorum sub potestate. Sed [354 1Kb] quoniam omnibus

 Ire quidem restat, Numa quo deuenit [355 1Kb] et Ancus  ,
Premizl iam plenus dierum, postquam iura instituit legum, quem coluit uiuus [356 1Kb] ut deum, raptus est ad Cereris generum  . Cui Nezamizl [357 1Kb] successit in regnum. Hunc ubi mors rapuit, Mnata principales obtinuit fasces. Quo decedente ab hac [358 1Kb] uita, uogen [359 1Kb] suscepit rerum gubernacula. Huius post fatum Unezlau [360 1Kb] rexit ducatum. Cuius uitam dum rumpunt Parce, Crezomisl [361 1Kb] locatur sedis in arce [362 1Kb] . Hoc sublato e [363 1Kb] medio, Neclan [364 1Kb] ducatus potitur solio. Hic ubi uita [365 1Kb] decessit [366 1Kb] , Gostiuit [367 1Kb] throno successit. Horum igitur principum de uita [368 1Kb] eque [369 1Kb] et morte siletur, tum [370 1Kb] quia uentri [371 1Kb] et somno dediti, inculti et indocti assimilati sunt peccori,  quibus profecto contra naturam corpus uoluptati, anima fuit oneri  ; tum quia non erat illo in tempore, qui stilo acta eorum commendaret [372 1Kb] memorie. Set sileamus de quibus siletur, et redeamus unde paulo deuiauimus [373 1Kb] .

10. Gostiuit autem genuit Borwoy [374 1Kb] , qui primus dux baptizatus est [375 1Kb] a uenerabili Metudio [376 1Kb] episcopo in Morauia, sub temporibus Arnolfi [377 1Kb] imperatoris, et Zuatopluk [378 1Kb] eiusdem Morauie regis  . Nec superfluum esse iudicauimus [379 1Kb] , quod referente fama audiuimus, huic operi nostro hoc in loco summatim literarum apicibus inserere bellum, quodque [380 1Kb] olim antea retro dierum, tempore ducis  Neclan [381 1Kb] in campo qui [382 1Kb] dicitur Turzco [383 1Kb]  consertum est inter Bemos et Luczanos [384 1Kb]  , qui nunc a modernis ab urbe Satec [385 1Kb]  uocitantur Satcenses [386 1Kb] . Unde autem antiquitus [387 1Kb] nuncupetur [388 1Kb] ea [389 1Kb] natio Luczano, nolumus preterire [390 1Kb] sub silentio. Quippe illa distinguitur prouincia quinque regionibus locorum per compendia. Prima regio est sita circa riuum nomine [391 1Kb] Gutna [392 1Kb]  . Secunda ex utraque parte est fluuii Uzka [393 1Kb]  . Tercia extenditur per circuitum torrentis Bocnica [394 1Kb] . Quarta, que et siluana dicitur, sita est infra terminos fluminis Msa [395 1Kb] . Quinta [396 1Kb] , que in medio est, dicitur [397 1Kb] Luka [398 1Kb] : pulcherrima uisu et utillima [399 1Kb] usu ac uberrima satis, nec non habundantissima pratis, unde et nomen ipsa regio traxit,  quia luca latine pratum dicitur  . Et quoniam [400 1Kb] hec regio primum, longe antequam Satec [401 1Kb] urbs condita foret, est inhabitata hominibus, recte eius incole sunt a [402 1Kb] regione Luczane [403 1Kb] nuncupati [404 1Kb] . His prefuit dux nomine Wlaztizlau [405 1Kb] , uir bellicosus et in bellicis armis animosus [406 1Kb] , ac [407 1Kb] consiliis supra modum dolosus, satisque in preliis felix potuisset dici, si sors suprema non clausisset eum fine infelici. Nam contra Bemos frequenter susceperat bellum, et semper Marte secundo atque diis auspicibus preualuerat, terramque eorum sepe ingressus cedibus, incendiis ac rapinis crudeliter deuastarat [408 1Kb]  , et ipsos populi primates in tantum  presidiis attenuauerat [409 1Kb] , ut paruo clausi in oppido, quod dicitur Leuigradec [410 1Kb]  , hostium incursiones timerent oppido. Hic condidit urbem, quam appellauit nomine suo Wlaztizlau [411 1Kb] , inter duos montes Meduez [412 1Kb]  et Pripek [413 1Kb]  , scilicet in confinio [414 1Kb] duarum prouinciarum Belina  et [415 1Kb] Lutomerici [416 1Kb]  , et posuit in ea uiros [417 1Kb] iniquos, ob insidias utriusque populi, quia hii adiuuabant partes Bemorum. Et sicut in omni uicissitudine rerum prosperitas eleuat, aduersitas humiliat cor hominum, ex nimia quam semper obtinuit in preliis prosperitate [418 1Kb] , exaltatum est cor ducis et eleuatum, ut mente feroci exardesceret omnem Bemiam ad obtinendum. Ah [419 1Kb] ! mens hominum ignara futurorum sepe suo fallitur augurio, sepe fit, quod  ante ruinam [420 1Kb] cor extollitur [421 1Kb] , sicut ante letitiam sepe humiliatur. Mox tumido inflatus fastu [422 1Kb] superbie, scire uolens uirtus sua quante sit potentie, mittit gladium per omnes fines tocius prouincie, hac conditione [423 1Kb] principalis sentencie, ut quicunque [424 1Kb] corporis statura precellens gladii mensuram segnius iusso [425 1Kb] egrederetur ad pugnam, procul dubio puniretur gladio. Quos [426 1Kb] cicius [427 1Kb] dicto ut uidit [428 1Kb] in condicto coadunatos [429 1Kb] loco, stans in medio aggere, corona uulgi septus, clippeo [430 1Kb] subnixus, manu [431 1Kb] ensem uibrans, sic est exorsus: O milites, quibus ultima in manibus est uictoria [432 1Kb] , olim non semel uicistis, iam actum agitis. Quid opus est armis? Arma ad [433 1Kb] speciem militie portare faciatis. Quin potius falcones [434 1Kb] , nisos, herodios et omne [435 1Kb] huiusmodi genus  uolatilium, quod magis aptum est ad iocunditatem et ludum, tellite uobiscum, quibus carnes [436 1Kb] inimicorum, si forte sufficient, dabimus [437 1Kb] ad uescendum. Teste Marte deo et mea domina Bellona, que mihi fecit omnia bona, per capulum ensis mei iuro quem manu teneo, quod pro infantibus eorum catulos canum ponam ad ubera matrum. Leuate signa, tollite moras; semper nocuit differre paratis  . Ite iam uelociter  et uincite feliciter. Exoritur clamer ad ethera [438 1Kb]  utilis et inutilis [439 1Kb] , fortis et uilis [440 1Kb] , potens et inpotens, perstrepunt arma [441 1Kb] , saltat scabiosa [442 1Kb] equa, ut acer equus [443 1Kb] in pugna.

11. Interea quedam mulier, una de numero Eumenidum, uocans ad se priuinum [444 1Kb] , qui iam iturus erat ad prelium. Quamuis, inquit, non est naturale nouercis, ut benefaciant suis priuignis, tamen non immemor consortii tui patris, cautum te faciam, quo [445 1Kb] possis uiuere si uis. Scias Bemorum strigas siue [446 1Kb] lemures nostras preualuisse uotis Eumenides, unde nostris usque ad unum interfectis, dabitur Bemiis uictoria [447 1Kb] .

Hanc tu, quo tandem ualeas euadere cladem, quem in primo congressu interficies [448 1Kb] tibi aduersantem,  utramque sibi abscidens [449 1Kb] aurem, mitte in tuam bursam, et inter utrosque pedes equi in modum crucis euaginato ense terram lineabis. Hoc enim faciens inuisibiles ligaturas laxabis, quibus ira deorum uestri equi obligati [450 1Kb] deficient [451 1Kb] et cadent [452 1Kb] , quasi ex longo itinere fatigati, moxque [453 1Kb] insiliens equum, terga uertes [454 1Kb] , et si magnus post te fragor [455 1Kb] ingruerit, nunquam retro aspicias, fugam sed acceleres, atque ita tu solus uix [456 1Kb] effugies. Nam qui dii uobiscum [457 1Kb] comitabantur [458 1Kb] in prelium, uersi sunt in auxilium inimicis uestris [459 1Kb] . A contra Bemis resistere non ualentibus, hostibus quippe iam tociens triumphantibus [460 1Kb] , una Salus [461 1Kb] erat uictis nullam sperare salutem  . Sed sicut semper infideles homines, et eo ad malum  proniores [462 1Kb] , ubi deficiunt uires et bone artes, ilico ad deteriores prauitatis uertuntur partes: haud [463 1Kb] aliter gens ista uanis [464 1Kb] sacris dedita, plus mendaciis credula, iam desperantes uiribus et armis militaribus, quandam adeunt sortilegam et consulunt eam atque instant ut edicat [465 1Kb] .

Quid opus sit facto in tali discrimine rerum,

Aut quos euentus futurum obtineat bellum.  Illa, ut erat plena Phitone, ambigua [466 1Kb] non tenuit eos diu uerborum ambage: Si uultis, inquit, triumphum uictorie consequi, oportet uos prius [467 1Kb] iussa Deorum exsequi. Ergo litate [468 1Kb] diis uestris asinum, ut sint et ipsi uobis in asylum. Hoc uotum fieri summus Iupiter, et ipse Mars sororque eius Bellona, atque gener Cereris iubet. Queritur interim miser asellus et [469 1Kb] occiditur, et, ut iussum fuerat, in mille millies frusta conciditur, atque ab uniuerso exercitu cicius dicto consumitur [470 1Kb] . Quibus ita esu animatis asinino [471 1Kb] ---res similis prodigio---cerneres letas phalanges et uiros mori promptos ut siluaticos porcos; et sicut post [472 1Kb] aquosam nubem fit sol clarior et uisu iocundior, ita post nimiam inerciam exercitus ille fuit alacrior et ad pugnam audatior.

 12. Interea dux eorum Neclan [473 1Kb] , tepore pauidior et pardo [474 1Kb] fuga uelocior, pugnam inminentem pertimuit, et ficta infirmitate in castro supradicto delituit. Quid facerent membra sine capite, aut milites in prelio sine duce? Erat ea tempestate quidam uir precipuus honestate corporis, etate et nomine Tyro, et ipse post ducem secundus inperio [475 1Kb] , qui ad occursum mille obpugnantium in prelio nullum timere, nemini sciuit cedere. Hunc dux clam ad se uocat et precipit ut arma sua induat, et paucis clientibus id scientibus [476 1Kb] , herilem equum iubet ut ascendat, atque uice sui [477 1Kb] milites ad pugnam precedat, que non longe ab urbe, sed quasi duobus stadiis distabat. uentum erat ad campum ab utrisque  exercitibus condictum; sed prius Bemi preoccupant collem in medio campo eminentem, unde et hostes preuiderent aduentantes  , et is qui [478 1Kb] estimabatur [479 1Kb] dux, stans in eminentiori loco, concionaretur [480 1Kb] ad milites Tyro: Si fas, inquit, esset duci uerbis addere uirtutem militibus  multiplicibus uos tenerem sermonum [481 1Kb] ambagibus. Sed quia hostis ad oculum stat, et breue tempus ad exortandum [482 1Kb] extat

Fas mihi sit uos uel paucis succendere dictis. Omnibus in bello dimicandi par est deuotio, sed impar uincendi ratio [483 1Kb] . Illi paucorum pugnant pro  gloria, nos pro patria dimicamus et populi atque nostra libertate  et salute ultima; illi ut rapiant aliena, nos ut defendamus dulcia pignera et cara connubia. Confortamini [484 1Kb] , et estote uiri. Nam deos uestros quos actenus habuistis offensos, placastis uotis quibus placari uoluerunt. Ergo timorem eorum ne timueritis, quia [485 1Kb] , quibus in prelio [486 1Kb] timor [487 1Kb] officit [488 1Kb] animo, maximo [489 1Kb] uersantur in periculo; audatia autem habetur pro muro  , audacibus et ipsi dii [490 1Kb] auxiliantur. Credite mihi, ultra illa castra uestra [491 1Kb] salus posita est et gloria. At si terga hostibus uertitis, mortem tamen non effugietis. Set utinam mortem! uerum peius morte agetur; coniuges uestras in conspectu uestro uiolabunt, et in sinu earum infantes ferro trucidabunt, et ad lactandum eis catulos dabunt,  quia uictis una est uirtus, uictoribus nil denegare. Interea dux Lucensis, ferocissimus mente, cum superbissima gente, quibus et hodie a malo innatum est superbire [492 1Kb] , ueniens ex aduerso, ut uidit hostes non cedere loco, iubet suos paulisper stare illico, et quasi condolens super fata [493 1Kb] inimicorum, his dictis acuit animos suorum [494 1Kb] : O miserabiles [495 1Kb] timidorum hominum manes, frustra prendunt [496 1Kb] colles, quibus desunt uires et bellice artes, nec iuuat collis, si est uirtus debilis. Cernitis, quia in planis uobis non audent occurrere [497 1Kb] campis, nimirum si non fallor, iam fugere parant. Sed uos, priusquam fugiant [498 1Kb] , irruite super eos inpetu repentino, et sub pedibus uestris ceu friuola stipularum ut conterantur, facie more solito. Parcite ne ignauorum sanguine polluatis  fortia tela, sed pocius submittite [499 1Kb] que portatis uolatilia, ut [500 1Kb] perterrefaciatis [501 1Kb] falconibus pauidas acies ut columbas. Quod ut factum est, tanta fuit densitas diuersarum [502 1Kb] auium, ut sub pennis earum obscuraretur er uelut sub aquosa nube, uel nigre tempestatis tempore. Hoc cernens intrepidus Tyro, ceptum interrumpens colloquium ad suos dixit [503 1Kb] : Si forte contigerit me mori in prelio, sepelite me in hoc colliculo, et construite mausoleum mihi [504 1Kb] in secula [505 1Kb] memoriale. Unde et hodie nominatur militis acerrimi bustum Tyri  . Moxque prosiliens ceu maxima moles rupis, que [506 1Kb] fulmine [507 1Kb] rupta  de summitate alti montis fertur per abrupta loca, sternens omnia obstacula, haud aliter ruit fortissimus  heros [508 1Kb] Tyro in confertissimos hostium cuneos  .

 Ac ueluti, si quis in horto [509 1Kb] tenera papauera succideret ferro,
ita obstantium metit ense capita hostium;
donec plenus astilibus, quasi herinatius,
in media strage super magnam struem [510 1Kb] occisorum cecidit.
Incertum est, quis, a quo, uel quali uulnere quisque
 ceciderit, nisi hoc solum scimus pro certo, quia [511 1Kb] Bemi potiti sunt [512 1Kb] triumpho, Lucensibus [513 1Kb] omnibus [514 1Kb] interfectis usque ad unum [515 1Kb] , preter illum uidelicet quem nouerca olim premonuerat euntem ad prelium. Isque dum iussa peregit nouerce prepeti [516 1Kb] elapsus fuga, dumque [517 1Kb] concitus uenerit ad domum, ecce uxor sua plangebatur defuncta. Quam ut uideret uir suus, dum discooperuisset faciem eius  ---res similes ficte---uisum est funus habere in femineo pectore uulnus et abscisas [518 1Kb] aures. Tunc uir [519 1Kb] recolens quod factum fuerat [520 1Kb] in prelio, protulit aures de bursa cruentis [521 1Kb] cum inauribus, atque recognouit hanc fuisse in specie illius [522 1Kb] quem aduersantem occidit in bello.

13. Post hec intrantes Bemi in terram illam [523 1Kb] et nullo resistente deuastantes eam [524 1Kb] ciuitates destruxerunt, uillas combusserunt, spolia multa acceperunt  . Inter que filium [525 1Kb] herilem apud quandam uetulam mulierem inueniunt latitantem. Quem dux ut [526 1Kb] uidit, quamuis paganus, tamen ut catholicus bonus, misericordia super eum motus etatule eius [527 1Kb] et forme pepercit, et nouam urbem in plano loco construens nomine Dragus [528 1Kb]  super  ripam fluuii Ogre [529 1Kb] iuxta pagum Postolopirth [530 1Kb]  , ubi nunc cernitur sancte Marie cenobium, tradidit [531 1Kb] ciuitatem et puerum pedagogo, cui antea [532 1Kb] pater suus eum [533 1Kb] commiserat, nomine Duringo qui fuit de Sribia [534 1Kb] genere  , excedens hominem scelere, uir peior pessimo [535 1Kb] et omni  belua crudelior. Quod utique [536 1Kb] factum est omnium consilio comitum [537 1Kb] , ut populus [538 1Kb] qui dispersus fuerat ad filium herilem, suum quippe principem, ceu apes ad suam materculam confluerent; tum si quando resistere uellent in plano loco facile capi possent [539 1Kb] , tum quia cum uiro alienigena non tam cito conspiraret plebs indigena [540 1Kb] . His ita [541 1Kb] dispositis repedant ad propria cum magna leticia, atque  uictrices aquilas in sua referunt stacia [542 1Kb] . Interea scelestus Zribin [543 1Kb] ille, deterior infidele, perpetrat scelus crudele. Nam quadam die piscatores nunciant stacionem piscium non modicam in placida aqua sub glatie nitida [544 1Kb] ; erat enim glacies perspicua, quam nec adhuc [545 1Kb] aura corruperat, nec puluis [546 1Kb] commaculauerat. Tunc ille Iudas secundus [547 1Kb] Durinch [548 1Kb] , ratus esse congruum tempus ad exercendam suam nequiciam, quam dudum mala mente, malo [549 1Kb] animo conceperat in domini sui [550 1Kb] necem, ait ad puerum: Eamus [551 1Kb] piscari, quem fraude parabat necare [552 1Kb] . Quo cum [553 1Kb] peruenissent, inquit [554 1Kb] : O mi dominelle, perspice natantes ecce sub glatie pisces plus quam mille. At ille, sicut erat puer, pueriliter genua flectens, dum inspicit sub glatie pisces,  securus securim tenero collo [555 1Kb] excepit et cui hostis pepercit, suus eum pedagogus [556 1Kb] interfecit [557 1Kb] . Diffugiunt omnes a tali spectaculo. At ille [558 1Kb] plus quam parricida, quod non potuit uno ictu securis peragit cultello, caput suo dominello abscidens ut porcello, quod abscondens [559 1Kb] sub clamide uelut domini  sui pro honore, munda inuoluit sindone [560 1Kb] , ut ad ducem, qui sibi eum commiserat, infelix malo suo deferat. Fert sine mora funesta dona, sperans pro tali facto [561 1Kb] innumera [562 1Kb] consequi munera, et inuenit ducem in Pragensi palatio cum omnibus residentem comitibus in concilio; atque optimum ratus fore, ut in conspectu omnium facinus suum referat in medium, intrat et salutat ducem, et resalutatus stans exspectat, et ut data est sibi copia fandi, dixit: En [563 1Kb] ego, en ego [564 1Kb] solus mea effeci securi, ut uos omnes dormiatis in utramque aurem securi  . Sepe enim una et minima scintilla [565 1Kb] , quam incaute custos domus reliquit sub tenui fauilla, excitat ignes magnos, et non solum domum, sed etiam inuoluit et comburit ipsos [566 1Kb] domus dominos. Hanc ego scintillam  precauens et preuidens in futurum uobis nocituram extinxi, et [567 1Kb] uos [568 1Kb] uestrosque [569 1Kb] posteros a uentura clade, quasi ex diuino oraculo premonitus,  protexi. uos autem, qui estis capita terre, huic facto nomen inuenite. Si est meritum, facite ut omnes sciant, quantum merui; aut si dicitis esse scelus, plus mihi debetis, quod uos ipsi non facitis scelus. An ideo debuistis infanti parcere, quia pater eius uestros infantes interficere et catulos uoluit ponere ad sugendum [570 1Kb] uestras coniuges? Certe nec carnes suaues [571 1Kb] rabidi nec suaue lupi ius. Ecce paterni sanguinis ultor, uobis quandoque [572 1Kb]

nociturus iacet sine uestro sanguine uictus [573 1Kb] , Quin ite potius, accipite regnum ocius, quod sine metu possidebitis in sempiternum felicius. Et statim protulit caput in disco tenellum, in quo nichil adhuc uiui hominis fuit exterminatum, nisi tantum quod erat uoce priuatum. Expauit dux, corda tremuerunt  comitum, confusum inhorruit murmur. Tunc dux torsit caput a munere nefando et soluit ora talia fando:

 Aufer ab aspectu nostro tua [574 1Kb] dona sceleste,
tua scelera excedunt modum et ueniam, nec dignam inueniunt uindictam.
Ad hoc flagicium nec potest dignum excogitari preiudicium, nec par supplicium.
An putas, quod facere non potuissem quod fecisti, si uoluissem?
Michi autem fuit licitum occidere inimicum, sed non tibi dominum.
Hoc quod peccasti peccatum maius [575 1Kb] est, quam dici potest peccatum.
Certe quicunque te occiderit uel occidere te iudicauerit [576 1Kb] ,
non solum peccatum sed duplex incurrit peccatum,
quia et peccatum quod occidaris [577 1Kb] ,
et peccatum quod occidisti dominum,
pro utroque peccato triplicatum portabit peccatum.
  uerum si pro hoc tam scelere immani aliquod [578 1Kb] a nobis donatiuum sperasti, scias tibi pro magno munere hoc dari, ut unam de tribus quam uelis eligas mortem. Aut te precipites ex alta rupe, aut te manibus tuis suspendas in quauis arbore, aut scelerosam uitam tuo finias [579 1Kb] ense. Ad hec uir [580 1Kb] ingemiscens ait: Heu [581 1Kb] ! quam male uirum [582 1Kb] habet, cum preter spem sibi euenit. Et statim abiens in alta [583 1Kb] alno se suspendit laqueo; unde alnus illa quamdiu non cecidit, quia iuxta uiam erat, dicta est alnus Durinci [584 1Kb] . Et quoniam hec antiquis referuntur euenisse temporibus, utrum sint facta an ficta, lectoris iudicio relinquimus. Nunc ea que uera fidelium relatio  commendat, noster stilus, licet obtusus tamen deuotus, ad exarandum digna memorie se acuat [585 1Kb] .

14. Anno dominice incarnationis 894, Boriuoy [586 1Kb] baptizatus est, primus dux [587 1Kb] sancte fidei catholicus  . Eodem anno Zuatopulch [588 1Kb] , rex Morauie, sicut uulgo dicitur, in medio exercitu suorum delituit et nusquam comparuit  . Sed reuera tum [589 1Kb] in se ipsum [590 1Kb] reuersus, cum recognouisset [591 1Kb] quod contra dominum suum imperatorem et compatrem Arnolphum [592 1Kb]  iniuste et quasi immemor beneficii arma mouisset---qui sibi non solum Bemiam, uerum etiam alias regiones, hinc usque ad flumen [593 1Kb]  Ogram [594 1Kb] , et inde uersus Ungariam usque ad fluuium [595 1Kb] Gron  subiugarat [596 1Kb] ,---penitentia ductus, medie noctis per opaca, nemine senciente [597 1Kb] , ascendit equum, et transiens sua castra fugit ad locum in latere montis Zober situm [598 1Kb] , ubi olim tres heremite inter magnam et inaccessibilem hominibus siluam eius ope et auxilio edificauerant [599 1Kb] ecclesiam  . Quo ubi peruenit, ipsius silue in abdito loco equum interficit [600 1Kb] , et gladium suum humi condidit, et ut lucescente die ad heremitas ascendit [601 1Kb] , quis sit illis ignorantibus, est tonsuratus et heremitico habitu indutus, et quamdiu uixit omnibus incognitus mansit; ubi [602 1Kb] cum iam se [603 1Kb] mori cognouisset [604 1Kb] , monachis semetipsum, quis sit, innotuit et statim obiit. Cuius  regnum filii  eius paruo [605 1Kb] tempore sed minus feliciter tenuerunt, partim [606 1Kb] Ungaris illud diripientibus, partim Teutonicis [607 1Kb] orientalibus, partim Poloniensibus solotenus hostiliter depopulantibus.

15. Boriuoy autem genuit duos filios Spitigneum [608 1Kb] et Wratizlaum [609 1Kb] ex ea que fuit filia Zlauoboris [610 1Kb] comitis de castello Psou [611 1Kb]  nomine Ludmila [612 1Kb]  . Quo feliciter uniuerse carnis uiam ingresso, successit paternum in principatum Spitigneu [613 1Kb] ; post cuius obitum obtinuit Wratizlau [614 1Kb] ducatum  , qui accepit uxorem nomine Dragomir de durissima gente Luticensi, et ipsam saxis duriorem ad credendum, ex prouincia nomine Stodor [615 1Kb]  . Hec peperit binos natos [616 1Kb] ,  Wencezlaum [617 1Kb] Deo et hominibus acceptabilem, et Bolezlaum [618 1Kb] fraterna cede execrabilem. Qualiter autem gratia Dei semper preueniente et ubique subsequente, dux [619 1Kb] Boriuoy adeptus sit sacramentum baptismi, aut quomodo per eius successores his in partibus de die in diem sancta processerit [620 1Kb] religio catholice fidei, uel qui dux quas aut quot primitus ecclesias credulus erexit ad laudem Dei, maluimus  [621 1Kb] pretermittere quam fastidium legentibus ingerere, quia iam ab aliis scripta legimus: quedam in priuilegio Morauiensis ecclesie, quedam in epilogo [622 1Kb] eiusdem [623 1Kb] terre atque Bemie, quedam in uita uel passione sanctissimi nostri patroni et martiris [624 1Kb] Wencezlai [625 1Kb]  ; nam et esce execrantur que sepius sumuntur. Inter [626 1Kb] hos autem annos quos infra subnotauimus [627 1Kb] facta sunt hec, que supra [628 1Kb] prelibauimus: non enim scire potuimus, quibus annis sint gesta siue [629 1Kb] temporibus * [630 1Kb] .

Addit cod. 7 sequentia: Interea deficiente nostra materia, quam nemo illius temporibus hominum, clericorum seu laicorum memorie commendauit posterorum, rursus ad nobilia facta Romanorum  imperatorum recurramus.

    16. Anno dominice incarnationis 895.
    Anno dominice incarnationis 896.
    Anno dominice incarnationis 897.
    Anno dominice incarnationis 898.
    Anno dominice incarnationis 899.
    Anno dominice incarnationis 900.
    Anno dominice incarnationis 901.
    Anno dominice incarnationis 902.
    Anno dominice incarnationis 903.
    Anno dominice incarnationis 904.
    Anno dominice incarnationis 905.
    Anno dominice incarnationis 906.
    Anno dominice incarnationis 907.
     Anno dominice incarnationis 908.
    Anno dominice incarnationis 909.
    Anno dominice incarnationis 910.
    Anno dominice incarnationis 911.
    Anno dominice incarnationis 912.
    Anno dominice incarnationis 913.
    Anno dominice incarnationis 914.
    Anno dominice incarnationis 915.
     Anno dominice incarnationis 916.
    Anno dominice incarnationis 917 [631 1Kb] .
    Anno dominice incarnationis 918 [632 1Kb] .
    Anno dominice incarnationis 919 [633 1Kb] .
    Anno dominice incarnationis 920.
    Anno dominice incarnationis 921.
    Anno dominice incarnationis 922.
    Anno dominice incarnationis 923 [634 1Kb] .
    Anno dominice incarnationis 924.
    Anno dominice incarnationis 925.
    Anno dominice incarnationis 926.
    Anno dominice incarnationis 927.
    Anno dominice incarnationis 928.
    Anno dominice incarnationis 929. 4 Kalend. Octobris sanctus Wencezlaus, dux Bemiorum, fraterna  fraude martirizatus Bolezlau  in urbe [635 1Kb] ,


intrat perpetuam celi feliciter aulam [636 1Kb]  . Nam Bolezlaus, haud [637 1Kb] dignus dici sancti uiri germanus, quam [637 1Kb] fraudulenter fratrem suum inuitauerit ad conuiuium, quem potius machinabatur [638 1Kb] ob regni retinendi gubernacula [639 1Kb] necandum, aut qualiter coram hominibus sed non apud Deum, dissimulauerit fratricidii reatum, sufficienter dictum puto in passionis eiusdem sancti uiri tripudio  . Cuius post uite brauium alter Cain Bolezlaus heu! male adoptatum obtinuit ducatum. Hec autem inter conuiuia que [640 1Kb] , ut supra retulimus, fraterna cede execrabilia, nascitur proles eximia ducis Bolezlai [641 1Kb] ex coniuge egregia, cui ex euentu rerum nomen  est inditum Ztrahquaz [642 1Kb] , quod nomen sonat terribile conuiuium. Quod enim terribilius potest esse conuiuium, quam in quo [643 1Kb] perpetratur fratricidium? Ergo dux Bolezlaus, sceleris patrati [644 1Kb] conscius, timens penas Tartari, mente semper recolens sagaci quoquo modo possit Deus super hoc crimine placari, uotum uouit Domino dicens: Si iste meus filius [645 1Kb] , inquit, superstes fuerit, ex toto corde meo Deo eum uoueo, ut clericus sit et seruiat Christo omnibus diebus uite sue, pro meo peccato et huius terre pro [646 1Kb] populo.

18. Post [647 1Kb] hec genitor uoti non inmemor, cum  esset iam puer docibilis et multum parentibus amabilis, non ferens pater ut suis disceret [648 1Kb] pre oculis, misit eum Radisponam [649 1Kb] tradens sub regulares alas abbati sancti Emmerammi martiris  . Ibi ecclesiasticis et regularibus [650 1Kb] sanctionibus est imbutus [651 1Kb] , ibi monachico habitu indutus, ibi usque ad uirile robur est enutritus; de cetero eius uite cursu in sequentibus sat manifestabitur. De actibus autem ducis Bolezlai nichil aliud dignum relatione percipere [652 1Kb] potui nisi unum, quod uobis opere precium pandere duxi. Nam seruus Dei Wencezlaus ecclesiam in metropoli Praga sub honore sancti [653 1Kb] uiti martyris constructam non tamen consecratam, morte preuentus, reliquit. Hanc ut consecrare dignaretur, qui tunc preerat Ratisponensi ecclesie presul  nomine Michel, dux [654 1Kb] Bolezlaus supplex, missis legatis cum magnis muneribus et maioribus promissionibus atque pollicitationibus, quo peticionem suam adimpleret, uix impetrauit [655 1Kb]  . Quod utique [656 1Kb] haud [657 1Kb] annuisset presul, nisi ob recordationem anime et salutem [658 1Kb] Wencezlai amici sui iam interfecti id deliberasset fieri, quia uir Dei Wencezlaus. dum carne uiguerat, nimio eum [659 1Kb] affectu coluerat utpote patrem spiritualem [660 1Kb] et benignissimum presulem. Nam et [661 1Kb] presul Michel similiter hunc sibi adoptauerat in filium dilectissimum, tum [662 1Kb] sepe instruens timore et amore [663 1Kb] Dei, tum sepe mittens ei [664 1Kb] sua donaria, quibus maxime illo in tempore indigebat noua ecclesia  Christi. Mox ubi dux est factus compos uoti, plebs uniuersa et proceres atque clerici obuiam aduenienti episcopo ruunt deuoti, et cum magno honore et leticia recipiunt eum in [665 1Kb] metropolis Prage edificia. Quid multa? 10 Kalend. Octobris dedicata est [666 1Kb] S. uiti martiris [667 1Kb] ecclesia, letus repedat [668 1Kb] presul ad propria.

19. [REG.] Anno dom. inc. [669 1Kb] 930. Otto filius Heinrici [670 1Kb] imperatoris, Eggid [671 1Kb] filiam Anglorum regis, duxit uxorem.

Anno dom. inc. 931. Heinricus imperator regem Abotridorum et regem Danorum effecit Christianos [672 1Kb]

 Anno dom. inc. 932 [673 1Kb] 4 [674 1Kb] Nonas Martii translatum est corpus S. Wencezlay martiris de Bolezlay [675 1Kb] oppido in urbem Pragam inuidi fratris odio  . Siquidem frater eius Bolezlaus de die in diem peius faciens et peius [676 1Kb] , nulla compunctus sui facinoris penitentia, mente non [677 1Kb] tulit [678 1Kb] tumida, quod per martiris sancti [679 1Kb] Wencezlai merita Deus declararet innumera ad eius tumbam [680 1Kb] miracula, clam sibi fidis clientibus mandat, quo eum in urbem Pragam transferentes, noctu in ecclesia sancti Witi humi condant, quatenus, si que Deus mira suis ostenderet ad gloriam sanctis, non eius fratris, sed sancti uiti martiris asscriberetur meritis. Cetera eius malefacta nec duxi relatione digna, nec pro certo habui comperta. Unum tamen eius satis audax  et memorabile facinus quod retro dierum in iuuentute sua fecit, uestre caritati referre cupimus. Fuit enim iste dux Bolezlaus---si dicendus est dux, qui fuit impius atque tyrannus seuior Herode, truculentior Nerone, Decium superans scelerum immanitate, Diocletianum crudelitate, unde sibi agnomen [681 1Kb] asciuit seuus Bolezlaus ut diceretur [682 1Kb] ---tante enim fuit seueritatis, ut nichil consilio, nichil ratione regeret, sed omnia pro sua uoluntate atque impetu animi ageret. Unde factum est ut in mente conciperet, quo sibi urbem Romano opere  conderet. Moxque populi primates [683 1Kb] conuocat in unum et usque ad unum, et deducens eos in lucum. [684 1Kb] iuxta flumen Labe [685 1Kb]  atque designans locum, aperit eis sui cordis secretum [686 1Kb] . Hic, inquiens,  uolo et iubeo ut mihi [687 1Kb] opere Romano edificetis murum urbis nimis altum per girum. Ad hec illi: Nos qui sumus, inquiunt, populi fauces  et tenemus dignitatum fasces, nos tibi abrenuntiamus, quia neque scimus neque uolumus facere quod precipis, neque enim patres nostri tale quid antea fecere [688 1Kb] . Ecce in tuis conspectibus [689 1Kb] assistimus [690 1Kb] , et potius tuo gladio quam importabili seruitutis iugo nostra colla submittimus. Fac quod uelis, non enim tuis obtemperabimus [691 1Kb] iussis. Tunc dux [692 1Kb] diram exarsit in iram, et prosiliens stetit in putrido trunco, qui forte tunc ibi iacuit in luco [693 1Kb] , et euaginato gladio dixit: O ignaui et patrum ignauorum filii. Si  non estis semiuiri aut [694 1Kb] non uiliores [695 1Kb] peripsimule piri [696 1Kb] , factis dicta comprobate, et utrum gladio an seruitutis [697 1Kb] iugo sit leuius [698 1Kb] colla submittere temptate. Erat res spectaculo digna et audacis procacitate ducis ammiranda. Nam si mille dextras in uno corpore [699 1Kb] armatas haberet, non in tantum [700 1Kb] tanta turma hominum trepidaret. Quos ut uidit dux [701 1Kb] buxo pre timore pallidiores, unum, qui fuit primus inter seniores, apprehendens per cincinnos [702 1Kb] uerticis ut fortius ualuit, percuciens amputauit [703 1Kb] ceu teneri papaueris caput, et inquit:

Sic uolo, sic faciam, sit pro ratione uoluntas  .
Ceteri hoc cernentes sero penitentia ducti, ceciderunt ad genua ducis [704 1Kb] ueniam cum lacrimis postulantes. Iam, inquiunt, domine, nostris parce culpis,  iam per omnia tuis obtemperabimus iussis, iam ultro [705 1Kb] facimus quecunque uelis, ne sis nobis ultra crudelis. Et statim ad ducis uoluntatem edificant ciuitatem spisso et [706 1Kb] alto muro, opere Romano, sicut hodie cernitur, que ex nomine sui conditoris Bolezlau [707 1Kb] dicitur [708 1Kb] .

20. [CONT. REGIN.] Anno dom. incarn. 933 Ungari orientales Francos et Alamanniam atque Galliam [709 1Kb] deuastantes, per Italiam redierunt

    Anno dom. inc. 934. Heinrichus [710 1Kb] rex Ungaros [711 1Kb] multa cede prostrauit, pluresque [712 1Kb] ex iis comprehendit
    Anno dom. inc. 935. Heinricus rex paralysi percutitur.
     Anno dom. inc. 936. obiit Heinricus rex, cui successit [713 1Kb] filius eius Otto imperator.
    Anno dom. inc. 937. Arnolfus dux Bauariorum [714 1Kb] obiit.
    Anno dom. inc. 938. Ungari iterum a Saxonibus multa cede deuastantur, et [715 1Kb] filii ducis Arnolfi regi rebellant [716 1Kb] Ottoni.
    Anno dom. inc. 939. Luduicus rex Gerpirgam uiduam Gisalberti [717 1Kb] duxit uxorem [718 1Kb] .
    Anno dom. inc. 940. [CONT. REGIN.] Heinrico, fratri regis, Lothariensis ducatus committitur, et eodem anno inde expellitur.
    Anno dom. inc. 941 [719 1Kb] . Heinricus frater regis  [720 1Kb] cum quibusdam Saxonibus contra regem conspirat, sed nil nocere potuit.
    Anno dom. inc. 942. sidus simile comete per 14 noctes uisum est, et inmensa mortalitas boum [721 1Kb] secuta est.
    Anno dom. inc. 943. Otto dux obiit, cui Conradus filius [722 1Kb] Werinheri [723 1Kb] in ducatum [724 1Kb] successit.
    Anno dom. inc. 944. Ungari a Carantanis [725 1Kb] multa cede mactantur.
    Anno dom. inc. 945. Bertholdus [726 1Kb] dux Bawariensis [727 1Kb] obiit, cui Heinricus frater regis successit.
    Anno dom. inc. 946. Luduicus rex a suis [728 1Kb] regno expellitur [729 1Kb] .
     Anno dom. inc. 947. Domna Edgid [730 1Kb] regina obiit.
    Anno dom. inc. 948. sinodus in Inglenheim [731 1Kb] a 34 numero [732 1Kb] episcopis habita est.
    Anno dom. inc. 949. Liudolfo filio regis Machtildis [733 1Kb] filia nascitur.
    Anno dom. inc. 950. dux Bemorum Bolezlaus regi rebellabat [734 1Kb] , quem rex ualida manu adiit sueque per omnia dicioni subdidit [735 1Kb] .
    Anno dom. inc. 951. rex Otto in Italiam perrexit.
    Anno dom. inc. 952 [736 1Kb] .
    Anno dom. inc. 953.
    Anno dom. inc. 954.
    Anno dom. inc. 955.
     Anno dom. inc. 956.
    Anno dom. inc. 957.
    Anno dom. inc. 958.
    Anno dom. inc. 959.
    Anno dom. inc. 960.
    Anno dom. inc. 961.
    Anno dom. inc. 962.
    Anno dom. inc. 963.
    Anno dom. inc. 964.
    Anno dom. inc. 965.
    Anno dom. inc. 966.


21. Anno dom. inc. 967 [737 1Kb] . Idus Iulii dux, cui  agnomen [738 1Kb] seuus Bolezlaus, male mercatum fraterno sanguine ducatum cum uita amisit. Cui filius eius equiuocus in principatum successit, multum dissimilis patri moribus bonis et conuersatione spirituali [739 1Kb] . O mira Dei clemencia [740 1Kb] ! O quam incomprehensibilia eius sunt iudicia! ecce de rubo uua, de spinis rosa, de tribulis ficus gignitur [741 1Kb] generosa: uidelicet de fratricida prodit christicola, de lupo agnus, de tyranno [742 1Kb] modestus, de impio Bolezlao pius nascitur secundus Bolezlaus dux, nulli probitate secundus. Neque eum contaminat iniqui patris equiuocatio, in quo uerus [743 1Kb] Christi feruebat amor et pura dilectio [744 1Kb] ; nam sicut multi nomina sanctorum sortiuntur [745 1Kb] , nec tamen sanctitatem [746 1Kb] assequuntur, quoniam neque sanctitas neque iniquitas  ex nomine, sed pro merito hec utraque dinoscuntur [747 1Kb] in homine [748 1Kb] .

22. Erat autem iste [749 1Kb] princeps, secundus Bolezlaus, uir christianissimus, fide catholicus, pater orphanorum [750 1Kb] , defensor uiduarum, gementium consolator, clericorum et peregrinorum pius susceptor, ecclesiarum Dei precipuus fundator. Nam ut [751 1Kb] in priuilegio ecclesie sancti Georii [752 1Kb] legimus, 20 ecclesias christiane religioni credulus erexit, et eas omnibus utilitatibus que pertinent ad ecclesiasticos usus sufficienter ampliauit. Huius fuit germana soror nomine Mlada, uirgo Deo deuota, sacris litteris erudita [753 1Kb] , christiane religioni dedita, humilitate [754 1Kb] predita, alloquio blanda, pauperibus et orphanis  fautrix larga, ac omni morum honestate decorata. Que dum causa orationis Romam ueniret [755 1Kb] , benigne ab apostolico  suscipitur: ubi tempore aliquanto degens, monasticis sat disciplinis imbuitur, et ad ultimum domnus papa suorum cardinalium consilio [756 1Kb] , immo uolens noue ecclesie benigno [757 1Kb] subuenire [758 1Kb] suffragio, consecrat eam abbatissam [759 1Kb] , mutato nomine Mariam [760 1Kb] , dans ei sancti Benedicti regulam et abbacialem uirgam. Post hec noua abbatissa nouam et sanctam illatura [761 1Kb] Bemie terre monachicam [762 1Kb] regulam, accepta licentia et benedictione apostolica, equitat in dulcem patriam cum suo comitatu ualde letificato.  uentum erat ad regiam urbem Pragam, et dux Bolezlaus diu desideratam honorifice recepit sororem amantissimam, et inter se manibus conserus subeunt regalia tecta; ubi simul residentes diu mutuis alternatim sermonibus dum fruuntur, dum multa que uidit Rome siue [763 1Kb] audiuit relatione digna et admiratione [764 1Kb] , fratri suo refert [765 1Kb] , insuper litteras ex parte apostolici sibi directas obtulit [766 1Kb] , quarum formula huiusmodi fuit: Iohannes [767 1Kb] , seruus seruorum Dei [768 1Kb] , Bolezlao [769 1Kb] catholice fidei alumno apostolicam benedictionem. Iustum est beniuolas aures iustis accommodare peticionibus: quia Deus est iusticia, et qui diligunt Deum [770 1Kb] iustificabuntur, et omnia diligentibus Dei [771 1Kb] iusticiam cooperantur in bonum. Filia nostra, tua relatiua  ,  nomine Mlada, que et Maria, inter ceteras haud [772 1Kb] abnegandas peticiones cordi nostro dulces intulit ex parte tui preces, scilicet ut [773 1Kb] nostro assensu [774 1Kb] in tuo principatu ad laudem et gloriam Dei [775 1Kb] ecclesie liceret fieri episcopatum. Quod nos utique leto animo suscipientes, Deo gratias [776 1Kb] retulimus, qui suam ecclesiam semper et ubique dilatat et magnificat in omnibus nationibus. Unde apostolica auctoritate et sancti Petri principis apostolorum potestate, cuius licet indigni, tamen sumus uicarii [777 1Kb] , annuimus et collaudamus [778 1Kb] atque incanonizamus, quo ad [779 1Kb] ecclesiam sancti uiti et Wencezlai martirum [780 1Kb] fiat sedes episcopalis; ad ecclesiam uero sancti Georii martiris, sub regula sancti Benedicti et obedientia filie nostre,  abbatisse Marie, constituatur congregatio sanctimonialium [781 1Kb] . uerumtamen non secundum ritus aut sectam Bulgarie gentis uel [782 1Kb] Ruzie [783 1Kb]  , aut Sclauonice [784 1Kb] lingue, sed magis sequens [785 1Kb] instituta et decreta apostolica, unum pociorem tocius ecclesie ad  placitum eligas in hoc opus clericum, Latinis ad prime litteris eruditum, qui uerbi uomere noualia cordis gentilium scindere et triticum bone operationis serere atque manipulos frugum uestre fidei Christo reportare sufficiat. uale. Et statim, ut iussum fuerat, consilio ducis et abbatisse sancti uiti [786 1Kb] ecclesia [787 1Kb] decernitur futuro episcopo  , ecclesia uero sancti Georgii martiris  ad presens datur abbatisse, ducis sorori, Marie.

23. Igitur quidam de Saxonia uir mire eloquentie et literalis scientie, nomine Dethmarus [788 1Kb] , presbiter promotione, monachus professione, olim in antea diebus causa orationis uenerat Pragam: qui dum ducis secundi Bolezlai deuenire [789 1Kb] ad noticiam, in breui tempore magnam eius gratiam adeptus  fuerat et amiciciam. Et quoniam Sclauonicam perfecte [790 1Kb] linguam sciebat, hunc per suos legatos dux aduocat, clerum, primates terre et populum conuocat, atque suis precibus et monitis efficit, ut eum sibi in episcopum omnes communi assensu [791 1Kb] eligant. Postera [792 1Kb] autem die ut duci placuit, fauorali [793 1Kb] acclamatione ab omnibus in episcopum Dethmarus eligitur, ad imperatorem christianissimum Ottonem  , filium Heinrici imperatoris [794 1Kb] , ex parte ducis et tocius cleri atque plebis cum his transmittitur litteris [795 1Kb] .

O gloriosissime [796 1Kb] imperator et Christiane religionis maxime cultor [797 1Kb] , suscipe nostras clemens et tocius cleri atque populi preces, et hunc uirum per [798 1Kb]  omnia abprobatum [799 1Kb] , nomine Dethmarum [800 1Kb] , quem nobis in pastorem eligimus, [801 1Kb] , uestra sanctissima collaudatione ac [802 1Kb] iussione, ut ordinetur in episcopum, suppliciter exoramus.

Tunc imperator, sicut erat diuine legis amator  consilio ducum et principum sed precipue presulum, consulens saluti et nouitati christiane plebis, iussit Maguntinum archiepiscopum  qui tunc preerat curti, ut eum ordinaret in [803 1Kb] episcopum. Tunc presul [804 1Kb] mitra redimitus nouus nouam redit letus tocius Bemie in parrochiam, atque ut uentum est metropolim Pragam, iuxta altare sancti uiti intronizatur ab omnibus [805 1Kb] clero modulante: Te Deum laudamus. Dux autem [806 1Kb] et primates resonabant: Christe keinado [807 1Kb] , kirie eleison, und di hallicgen alle helfuent unse, kirie eleison et cetera; simpliciores autem et idiote clamabant Kyrieleyson [808 1Kb] : et sic secundum morem suum totam illam diem hylarem sumunt [809 1Kb] .

Anno dom. inc. 968 obiit uok comes [810 1Kb] .

 24. Post hec presul Dethmarus ecclesias a fidelibus in multis locis ad Dei laudem constructas consecrat, et populum gentilem baptizans quam plurimum facit Christo fidelem: nec post multos dies, anno scilicet dom. inc. 969  , 4 Non. Ian.  uinclis carnis absolutus, talentum sibi creditum Christo reportauit centuplicatum [811 1Kb] .

25. Interea rediens philosophie de castris, ubi  decem aut plus militarat [812 1Kb] annis  secum haud [813 1Kb] modicam librorum copiam referens, aderat spectabilis heros, nomine Wogtech [814 1Kb] , adhuc ordine subdiaconus; qui uelut tener agnus inter oues sui pastoris super [815 1Kb] morte merentes, sedulus exhibebat exequias funebres; orationibus diurnis instans simul et nocturnis, animam patris uniuersalis elemosinis  commendabat Deo largis et precibus sacris. Quem dux Bolezlaus et eius optimates [816 1Kb] in tam bono opere deuotum cernentes et in futurum deuotiorem fore sperantes, gratia Spiritus sancti inspirante, iuuenem [817 1Kb] nimis renitentem rapiunt et adducunt in medium, atque inquiunt: Nolis, uelis, noster episcopus eris, et Pragensis [818 1Kb] uel inuitus  episcopus uocaberis. Tua nobilitas, tui mores et actus optime concordant cum honore pontificatus.

Tu nobis talos a uertice notus ad imos  . Tu bene scis nobis pandere uiam, qua itur ad celestem patriam. Iussa tua nobis quam posse sequi, tam uelle necesse est. Te dignum omnis clerus, te uniuersus idoneum episcopatu acclamat populus. Facta est autem hec electio non longe ab urbe Praga Leuigradec in oppido 11 Kal. Mart. eodem quo obiit Dethmarus episcopus anno [819 1Kb] .

26. Ea [820 1Kb] tempestate  rediens de Saraceno bello adiit [821 1Kb] ueronam urbem precellentissimus imperator Otto secundus, pacis amator, iusticie cultor, gloriosissimo patre primo Ottone gloriosior [822 1Kb] qui in omnibus preliis exstitit uictoriosissimus [823 1Kb]  uictor. Ad quem Sclauonica [824 1Kb] manus Bemie cum electo pergit episcopo, ferens ex parte ducis legationem et tocius cleri atque populi peticionem, quo [825 1Kb] imperiali nutu eorum communem confirmet [826 1Kb] electionem. Igitur serenissimus [827 1Kb] imperator condescendens eorum digne [828 1Kb] peticioni 3 Non. Iunii [829 1Kb] dat ei annulum [830 1Kb] et pastoralem uirgam [831 1Kb] : et cuius suffraganeus erat, Willigisus [832 1Kb] Maguntinus archipresul [833 1Kb] qui [834 1Kb] ibi [835 1Kb] forte aderat, iussu imperatoris consecrat eum in episcopum nomine Adalbertum. Nam archipresul [834 1Kb] Adalbertus Magidburiensis [836 1Kb] ecclesie olim confirmans crismate, hoc proprio suo uocitarat [837 1Kb] eum nomine, Consecratus [838 1Kb] autem 3 Kal. Iulii [839 1Kb]  cum suis sequacibus [840 1Kb] equitat in [841 1Kb] dulcem patriam, et ut peruenit ad [842 1Kb]  ciuitatem Pragam nudo pede et humili corde, clero et omni plebe pre leticia modulante [843 1Kb] , episcopalem obsedit kathedram. Huius tam preclari pastoris Adalberti consilio et predicte atque dilecte sue sororis abbatisse Marie [844 1Kb] interuentu dux Bolezlaus, quicquid presul Pragensis usque hodie in suo possidet uel obtinet episcopio, uel quicquid abbatissa optauit  dari et fieri utilitatis in suo cenobio, gratuita utrique [845 1Kb] concessit pietate et canonum sacra confirmauit auctoritate [846 1Kb] .

    27. Anno dominice incarnationis 970.
    Anno dominice incarnationis 971.
    Anno dominice incarnationis 972 sanctus Oudalricus migrauit a seculo [847 1Kb]  .
    Anno dominice incarnationis 973.
    Anno dominice incarnationis 974.
    Anno dominice incarnationis 975.
    Anno dominice incarnationis 976.
    Anno dominice incarnationis 977 [848 1Kb] obiit Dubrauca, que, quia nimis improba fuit, iam mulier prouecte etatis cum nupsisset Poloniensi duci  , peplum capitis sui deposuit, et puellarem coronam  sibi imposuit: quod erat magna dementia mulieris.
    Anno dominice incarnationis 978.
    Anno dominice incarnationis 979.
    Anno dominice incarnationis 980.


Anno dominice incarnationis 981 obiit Slaunic [849 1Kb] , pater sancti Adalberti [850 1Kb] , cuius de moribus et uita licet plurima eniteant memorie [851 1Kb] digna, ex quibus tamen ut referamus [852 1Kb] pauca, cepta intermittimus nostra. Erat enim [853 1Kb] uir letissimus ad omnes facie, in consiliis serenissimus mente [854 1Kb] , alloquiis blandissimus [855 1Kb] , locuples diuiciis quam secularibus tam spiritualibus. In domo [856 1Kb] illius honestas [857 1Kb] fulgebat et sincera dilectio, iudiciorum rectitudo et procerum multitudo [858 1Kb] . In operibus eius erat legum cognitio, pauperum refectio, merentium  consolatio, peregrinorum receptio, uiduarum et orphanorum [859 1Kb] defensio  . Huius [860 1Kb] tam insignis ducis metropolis fuit Lubio  , sita loco  ubi amnis Cydlina [861 1Kb]  nomen perdit suum, intrans liberioris aque [862 1Kb] in fluuium Labe. Habuit autem sui principatus hos [863 1Kb] terminos. Ad occidentalem plagam contra Bemiam riuulum Surina [864 1Kb]  et castrum quod est situm in monte Oseca [865 1Kb] iuxta flumen Msam [866 1Kb] . Similiter plagam ad australem contra Teutonicos orientales has urbes habuit terminales: Hinou [867 1Kb]  , Dudlebi  , Netolici [868 1Kb]  usque ad mediam siluam. Item solis ad ortum contra Morauie regnum castrum sub silua situm, nomine Luthomisl [869 1Kb]  , usque ad riuulum Suitawa [870 1Kb] qui est in media silua. Item ad aquilonalem plagam contra Poloniam castellum Cladzco [871 1Kb]  , situm iuxta flumen nomine Nizam [872 1Kb]  . Hic dux Slaunic, quamdiu uixit, feliciter  uixit.

    28. Anno dominice incarnationis 982.
    Anno dominice incarnationis 983.


Anno dominice incarnationis 984 obiit  Rome cesar Otto secundus. Huic imperatori [873 1Kb]  Adalbertus presul Pragensis adeo fuit familiaris et carus obsequiis, ut in pascha Domini [874 1Kb] , quod celebrauit rex Aquisgrani in palatio coram omnibus episcopis, hac eum [875 1Kb] officii celsitudine sublimaret, quo sibi coronam imponeret et maiorem missam celebraret, quod solum fas erat ut archiepiscopus faceret  . Post festum uero, cum iam acciperet [876 1Kb] a cesare licentiam redeundi ad patriam seuocat [877 1Kb] eum cesar in secretarium, et faciens suorum confessionem peccaminum, commendat se  piis recordationibus eius orationum. Insuper dat ei paramenta, in quibus missam celebrarat [878 1Kb] in pascha, scilicet albam, dalmaticam, casulam, cappam  et faciterium [879 1Kb] , quo ea habeat sui ob memoriam. Que usque hodie in Pragensi ecclesia honorifice habentur et dicuntur paramenta sancti Adalberti.

    Anno dominice incarnationis 985 [880 1Kb] .
    Anno dominice incarnationis 986.
    Anno dominice incarnationis 987 obiit Streziziliua [881 1Kb]  , sancti Adalberti mater uenerabilis et Deo acceptabilis matrona, tante et tam sancte sobolis [882 1Kb] dici mater et esse digna.
    Anno dominice incarnationis 988.
    Anno dominice incarnationis 989.
    Anno dominice incarnationis 990  sanctus Adalbertus Rome ad sanctum Alexium, inscio abbate quis esset, factus est monachus.
    Anno dominice incarnationis 991.
     Anno dominice incarnationis 992.
    Anno dominice incarnationis 993.
    Anno dominice incarnationis 994.


29. Nec [883 1Kb] transsiliendum censeo quod ab aliis pretermissum uideo. Nam presul Adalbertus uidens, quod grex sibi commissus semper in precipicium iret, nec eum ad rectam uiam conuertere quiret, timens ne et ipse cum pereunte [884 1Kb] plebe periret, non ausus est cum eis amplius stare, nec passus est suam ulterius incassum predicandi operam dare [885 1Kb] . Sed cum iam iamque [886 1Kb] Romam iter arripere uellet  , forte fortuna tempore in ipso Strahquaz [887 1Kb] , de quo supra retulimus, sui abbatis cum licentia uenerat de Radisbona [888 1Kb] , post multos annos uisere patriam dulcem et cognatos atque fratrem  suum Bemie ducem. Cum quo uir Dei presul Adalbertus secretum peciit et colloquium tenuit, multa conquestus de infidelitate et nequicia populi, de incesta copula et super illicita discidia [889 1Kb]  inconstantis coniugii, de inobedientia et negligentia cleri, de arrogantia et intollerabili potencia comitum. Ad ultimum omnem intencionem sui cordis sibi aperuit [890 1Kb] , quod uellet Romam apostolicum  consultum ire, et ad gentem apostatricem [891 1Kb] nunquam redire. Inter hec et ad [892 1Kb] hec hec addidit: Et bene  est, inquit, quod tu frater nosceris esse ducis, et huius terre ex [893 1Kb] dominis [894 1Kb] originem ducis [895 1Kb] : te plebs ista mauult [896 1Kb] dominari, et tibi magis obedire quam mihi. Tu [897 1Kb] consilio et auxilio tui [898 1Kb] fratris superbos comprimere, negligentes arguere, inobedientes corrigere, infideles increpare poteris. Tua dignitas et scientia, tui habitus sanctimonia multum [899 1Kb] concordant, ad pontificalia regimina. Quod ut fiat ego tibi cum [900 1Kb] Dei uoluntate et mea potestate concedo, et ut liceat me uiuente istic episcopus ut sis, aput apostolicum omnibus uotis intercedam [901 1Kb] . Et quem forte manu tenebat episcopalem baculum, ponit sibi in sinum. Quem ille, quasi furibundus, in terram proiecit, et hec uerba insuper adiecit: Nolo ut [902 1Kb] aliquam dignitatem habeam [903 1Kb] in mundo [904 1Kb] , honores  fugio [905 1Kb] , pompas seculi despicio: indigno me iudico episcopali fastigio, nec tantum pondus pastoralis cure ferre sufficio. Monachus sum, mortuus sum: mortuos sepelire non possum. Ad hec presul [906 1Kb] respondit: Scias, frater [907 1Kb] , scias, quod modo non facis cum bono, facies autem postea, sed cum tuo maximo [908 1Kb] malo. Post hec presul [909 1Kb] , ut proposuerat, Romam iter arripit, et gentem suis preceptis inobedientem relinquit [910 1Kb] . Et quia tunc temporis dux non erat sue potestatis, sed comitum [911 1Kb] , comites uersi in Dei odium, patrum iniquorum pessimi alii, ualde malum operabantur facinus [912 1Kb] et iniquum. Nam sub quadam festiua die [913 1Kb]  furtim irrumpunt urbem Lubic, in qua fratres sancti Adalberti et milites urbis uniuersi uelut oues innocentes  assistebant sacris missarum solempniis festa celebrantes. At illi ceu lupi immanes urbis menia irrumpentes, masculum et feminam usque ad unum interficientes, quatuor [914 1Kb] fratribus sancti Adalberti cum omni prole ante ipsum altare decollatis, urbem [915 1Kb] comburunt, plateas sanguine perfundunt, et cruentis spoliis ac crudeli preda onerati [916 1Kb] hilares ad proprias [917 1Kb] redeunt [918 1Kb] lares. Interfecti sunt autem in urbe Lubic quinque fratres sancti Adalberti [919 1Kb] anno dom. incarn. 995, quorum nomina [920 1Kb]  sunt hec: Sobebor, Spitimir [921 1Kb] , Dobrazlau [922 1Kb] , Porey [923 1Kb] , Caslau [924 1Kb] .

30. His ita [925 1Kb] peractis, dux Bolezlaus inito consilio cum clericis, Maguntinum presulem [926 1Kb] his sollicitat uerbis: Aut nostrum pastorem Adalbertum ad nos reuoces, quod magis uolumus, aut alium nobis in loco sui ordines, quod inuiti poscimus [927 1Kb] . Nam [928 1Kb] Christi ouilia adhuc in hac gente fidei nouicia, nisi eis assit uigilans pastoris custodia, cruentis [929 1Kb] lupis opima recta [930 1Kb] fiunt [931 1Kb] edulia [932 1Kb] . Tunc  metropolita Maguntinus sollicitus ne populus nuper [933 1Kb] Christo adquisitus, relapsus in antiquos pereat sacrilegos ritus, mittens legatos ad apostolicum clamat ut aut uiduate Pragensi ecclesie maritum remittat  , aut alium in loco sui ordinari [934 1Kb] permittat. Et quoniam seruus Dei Adalbertus, iussu apostolici factus liber a custodia gregis dominici, in cenobio sancti Alexii [935 1Kb] cum senatoribus celi infra amenam curiam terreni conuersabatur [936 1Kb] Elisii,

 Hunc domnus papa, suus et pius insimul abba  ,
Talibus alloquiis [937 1Kb] mestum solantur amicis:


O fili dulcissime et frater amantissime [938 1Kb] ,
per caritatem Dei te deprecamur [939 1Kb] et per amorem proximi obtestamur,
ut ad tuam parrochiam [940 1Kb] dignanter redeas
regimenque tuarum ouium diligenter recipias.
Si te audierint, Deo gratias: si te non audierint, fugientes te [941 1Kb] fugias,
ne cum pereuntibus pereas, et ad nationes exteras predicandi licentiam habeas.
Hac presul [942 1Kb] ualde exhylaratus [943 1Kb] sententia,
quod sibi sit [944 1Kb] data docendi exteras gentes licentia,
non sine magna mesticia fratrum dulcia linquit [945 1Kb] consortia.
 Et cum uiro summe discretionis presule  , nomine Nothario [946 1Kb] , adiens [947 1Kb] archiepiscopum Maguntine  urbis, in palatio rogat, quo per eius missos scire posset, si se suus grex [948 1Kb] recipere uellet [949 1Kb] .

 Quo facto, quid sibi suus grex responderit,
aut quam ob causam eum non receperit,
uel ad quas gentes inde transierit,
quante etiam frugalitatis omnibus diebus sui episcopii fuerit,
quanta morum honestate enituerit,
scire poterit, qui uitam eius seu [950 1Kb] passionem legerit.
Nam mihi iam dicta bis [951 1Kb] dicere non placet ista.
 Tunc Ztrahquaz [952 1Kb] frater ducis, de quo supra meminimus, uidens episcopum quasi iure et regulariter [953 1Kb] a sua plebe repudiatum, tumido fastu exarsit in episcopatum. Et quia facile est uolentem cogere, protinus hunc ydiotam et sicophantam populus nequam in episcopalem leuat [954 1Kb] kathedram. Sic enim,  sic Deus sepe [955 1Kb] permittit per sui prouidentiam  prauorum hominum inualescere potentiam, sicut in hac inregulari [956 1Kb] electione ludicra [957 1Kb] preualuere [958 1Kb] Cereris generi [959 1Kb]  . Nam fuit hic Ztrahquaz ueste compositus, mente tumidus, actibus dissipatus, oculis uagus, uerbis uanus, moribus ypocrita, et tocius erroris mandrita, atque in omnibus operibus  malis iniquorum archigeronta [960 1Kb] .

 Plura referre pudet Ztrahquaz de presule pseudo.
 Sufficiunt [961 1Kb] pro multis pauca. uentum erat Maguntine sedis ad [962 1Kb] archipresulem [963 1Kb] : ubi peractis omnibus que agenda erant per ordinem, sicut fieri solet, post examinationem episcopalem, choro letaniam  [964 1Kb] modulante, dum procumbit super tapecia archipresul infulatus ante altare, et post eum inter duos suffraganeos

qui ordinandus erat Ztrahquaz dum [965 1Kb] prosternitur in medio,
heu dira condicio, arripitur atroci demonio:
et quod seruus [966 1Kb] Dei [967 1Kb] olim sibi predixerat clanculo,
palam fit coram clero et omni populo.
 Hactenus hec inseruisse sufficiat [968 1Kb]  .

31. Anno dom. inc. 996  postquam insignis signifer Christi, presul Adalbertus, retibus fidei cepit Pannoniam simul et Poloniam, ad ultimum,  dum in Pruzia [969 1Kb] seminat uerbum Dei, hanc presentem uitam pro Christo feliciter terminauit martiro 9 Kalendas Maii, feria 6 [970 1Kb] . Eo anno fuit pascha 7 Kalendas [971 1Kb] Maii  .

Anno dom. inc. 997 sepe memoratus dux Bolezlaus uidens Pragensem ecclesiam suo pastore uiduatam, dirigit legatos suos ad imperatorem tercium Ottonem, rogans [972 1Kb] , ut Bemiensi ecclesie sponsum meritis dignum daret, ne [973 1Kb] grex Christo nouiter mancipatus redeat ad pristinos uanitatis ritus et ad iniquos actus; quippe profitetur non haberi in tota Bemia tunc temporis clericum episcopatu dignum. Mox cesar [974 1Kb] augustus Otto sicut [975 1Kb] erat in diuinis humanisque rebus prudentissimus, annuens peticioni eorum cepit curiosius cogitare, quem de suis  potissimum in hoc tam arduum opus dirigeret clericum. Forte aderat in regali curia  capellanus nomine Theadagus [976 1Kb] , actibus probis et moribus decoratus, liberalibus studiis adprime eruditus, genere de Saxonia, lingua perfecte [977 1Kb] imbutus Sclauonica [978 1Kb] . Hunc quia sors obtulerat, omnis regie aule senatus et ipse cesar ualde letificatus in pontificem Pragensis ecclesie eligit et collaudat, et mittens ad Maguntinum archipresulem, quo eum celeriter in episcopum consecret, mandat.

Anno dom. inc. 998 Nonis Iulii consecratus est Teadagus, honeste a clero et populo [979 1Kb] Pragensis ecclesie  recipitur, atque cum magno gaudio ad cornu altaris sancti uiti intronisatur. Dux ualde congratulatur quia pastor bonus suo gregi arridet, et grex letus pastori nouo [980 1Kb] alludit.

32. Rexit autem iste excellentissimus princeps  Bolezlaus post patris obitum 32 annis ducatum, quia que iusticie. que catholice [981 1Kb] fidei, que christiane religionis sunt, erat ardentissimus executor, apud quem [982 1Kb] nullus ecclesiasticam, nullus mundanam dignitatem obtinuit per pecuniam [983 1Kb] . Fuit etiam [984 1Kb] , ut res probat, in preliis uictoriosissimus uictor, sed uictis clementissimus indultor atque precipuus pacis amator. Cui erant maxime opes, bellica instrumenta et dulcia armorum studia. Nam plus diligebat [985 1Kb] ferri rigorem, quam auri fulgorem, in cuius oculis nemo utilis displicuit, nunquam inutilis placuit, suis mitis, hostibus terribilis fuit. Habuit autem hic gloriosissimus dux [986 1Kb] Hemmam sibi in matrimonio iunctam, que genere fuit ceteris nobilior  ,  sed, quod magis laudandum est, nobilitate morum multo [987 1Kb] prestancior. Ex qua duos  filios suscepit elegantissime indolis, scilicet Wencezlaum et Bolezlaum; sed Wencezlaus ab ineunte etate hanc [988 1Kb] fragilem uitam mutauit eternitate. Bolezlaus autem post discessum patris sedis suscepit gubernacula principalis, ut in sequentibus declarabitur [989 1Kb] .

33. Factum est autem, cum appropinquarent [990 1Kb] dies supra memorati ducis [991 1Kb] Bolezlay, quo iam eternam commutaret morte uitam [992 1Kb] , uocat equiuocum suum et superstitem natum [993 1Kb] , et adstante coniuge Hemma [994 1Kb]  , et multa procerum turma  [995 1Kb] , iam interrumpente [996 1Kb] singultu uerba, prout potuit, his dulcem affatur filium dictis: Si fas esset matri sui [997 1Kb] uteri infanti, ut lactis ubera, sic sapientie dare munera, non natura, sed homo creatus dominaretur in creatura. Attamen nonnulla Deus sua concessit hominibus dona, sicut Ne, Ysaac, Thobie atque Mathatie, ita duntaxat, ut quos illi benedixerunt [998 1Kb] , benedixit illis Deus, et quos preordinauerunt [999 1Kb] ad bone conuersationis uitam, contulit et illis Deus perseuerantiam. Sic et hodie, fili mi, si non assit sancti Spiritus clementia, parum prodest meorum uerborum iactancia. Ducem te, inquit Deus, constitui [1000 1Kb] : noli extolli, sed esto quasi unus ex illis [1001 1Kb] , id est [1002 1Kb] , si te ceteris sublimiorem sencias, mortalem tamen [1003 1Kb] te esse [1004 1Kb] cognoscas, nec [1005 1Kb] dignitatis  gloriam, qua in seculo sublimaris, aspicias, sed opus, quod tecum ad inferos deportes, intendas. Hec precepta Dei in corde tuo scribe, et hec mandata patris tui non omitte. Ecclesie limina frequenter uisita, Deum adora, sacerdotes eius honora, ne sis sapiens apud temetipsum, sed consule plures, si sapiant in id ipsum [1006 1Kb] . Pluribus ut placeas, sed qualibus stude.

Omnia cum amicis, sed prius de ipsis tracta. Iuste iudica, sed non sine misericordia. uiduam et aduenam ne despice ad tuam [1007 1Kb] stantes ianuam.

Dilige denarium, sed parce dilige formam.
Res enim publica, licet sit [1008 1Kb] nimis adaucta,
per formam [1009 1Kb] nummismais falsam cito erit ad nichilum redacta. Est aliquid, fili mi, quod Karolus,  rex sapientissimus et manu [1010 1Kb] , potentissimus, haud [1011 1Kb] equiperandus [1012 1Kb] nobis hominibus ualde humilibus, cum filium suum Pipinum post se in solio sublimandum disponeret, cur terribili eum [1013 1Kb] sacramento constringeret, ne in regno suo subdola [1014 1Kb] et praua taxatio [1015 1Kb] ponderis [1016 1Kb] aut monete fieret. Certe nulla clades [1017 1Kb] , nulla pestilentia [1018 1Kb] nec mortalitas, nec non si [1019 1Kb] hostes totam terram rapinis [1020 1Kb] , incendiis deuastarent [1021 1Kb] , magis populo Dei nocerent, quam frequens mutacio [1022 1Kb] et fraudulenta peioratio nummi. Que  pestis, aut que infernalis Herinis inclementius spoliat, perdit et attenuat christicolas, quam fraus in nummo herilis? Atqui [1023 1Kb] post hec senescente iusticia et inualescente nequicia surgent non duces, sed fures non rectores populi Dei, sed nequam exactores, auarissimi sine misericordia homines, Deum omnia cernentem non timentes [1024 1Kb] , qui ter uel quater in anno monetam mutando [1025 1Kb] erunt [1026 1Kb] in laqueum [1027 1Kb] diaboli [1028 1Kb] ad perdicionem populi Dei. Talibus enim nequam artibus et per legum insolentiam coangustabunt huius regni terminos, quos ego dilataui usque ad montes, qui sunt ultra Krakou [1029 1Kb] nomine Triti [1030 1Kb] per Dei gratiam [1031 1Kb] et populi oppulentiam. Nam

Diuicie plebis sunt laus et gloria regis,
Nec sibi sed domino grauis est, que seruit [1032 1Kb] egestas 
 Plura locuturus erat: sed extrema hora diriguerunt [1033 1Kb] principis ora, et cicius dicto obdormiuit in Domino, atque magnus super eum factus est planctus; dies autem sui obitus est 7 Idus Februarii anno Dom. inc. 999.

34. Eodem anno Gaudentius [1034 1Kb] , qui et Radim [1035 1Kb] , frater sancti Adalberti ordinatus est episcopus [1036 1Kb] ad titulum Gnezdensis [1037 1Kb] ecclesie  Hic gloriosissimus dux secundus Bolezlaus, uere et hodie haud [1038 1Kb] plangendus satis [1039 1Kb] , cuius memoria in benedictione est, in quantum ampliando dilatauerit [1040 1Kb] ferro sui terminos ducatus, apostolica testatur auctoritas in priuilegio eiusdem Pragensis episcopatus  . Post cuius obitum filius eius, tercius Bolezlaus   , ut supra relatum est [1041 1Kb] , successit in ducatum; sed non eisdem rerum successibus, nec paternis auspiciis terminos adquisitos obtinuit. Nam dux Poloniensis Mesco [1042 1Kb]  , quo non fuit alter dolosior homo, mox urbem Kracou  abstulit dolo, omnibus quos ibi inuenit Bemiis [1043 1Kb] extinctis gladio. Fuerunt autem duci [1044 1Kb] Bolezlau [1045 1Kb] ex coniuge nobili duo fratres [1046 1Kb] , fecunde [1047 1Kb] matris gloria nati  scilicet Udalricus [1048 1Kb] et Iaromir. Sed Iaromir iuuenis patris est nutritus in aula, Udalricus  [1049 1Kb] autem a pueritia [1050 1Kb] traditus erat imperatoris Heinrici [1051 1Kb] in curiam, quod addisceret mores [1052 1Kb] et eorum [1053 1Kb] astuciam ac Teutonicam linguam  . Post hec transacto non longo tempore  supradictus uterque dux Mesco et Bolezlaus in condicto [1054 1Kb] loco conueniunt ad colloquium, et data fide ac iuramento firmata inter se pace, dux Mesco inuitat Bolezlaum, quo dignaretur uenire ad suum [1055 1Kb] conuiuium. At ille, sicut erat uir columbinus et sine felle  , suorum consilio familiarium dixit se omnia facturum uelle. Sed que pestis nocentior quam familiares inimici? Quorum quia non potuit contraire dolosis consiliis, immo iam suis fatis, hah mens presaga ducis! uocat ad se nobiliores, et quos relicturus erat in regno, qui uidebantur sibi fideliores,  et his eos affatur dictis: Si quid forte mihi, quod absit! alter et preter fidem atque spem in Polonia euenerit, hunc [1056 1Kb] meum natum Iaromir uestre fidei committo, et mei in loco ducem uobis relinquo. Sicque dispositis regni negotiis it cariturus lumine, et intrat urbem Kracou sinistro omine [1057 1Kb] perfidi ducis Mesconis ad [1058 1Kb] conuiuium. Nam mox inter prandendum pax, fides, ius hospitale rumpitur, dux Bolezlaus capitur atque oculis priuatur  , suosque omnes alios trucidant [1059 1Kb] , alios obtruncant, alios carceri tradunt. Interea iducis Bolezlai domestici et familiares inimici, gens inuisa, generatio mala, Wrisouici [1060 1Kb]  , operabantur [1061 1Kb] abhominabile malum et antea retro seculis inauditum  . Quorum primus et quasi caput tocius iniquitatis erat Kochan [1062 1Kb] ,  uir sceleratissimus et omnium malorum hominum pessimus. Hic et sui propinqui, homines iniqui [1063 1Kb] , ducis cum filio Iaromir uenientes uenationis ad locum, qui dicitur Weliz [1064 1Kb]  , postquam referente fama perceperunt [1065 1Kb] que facta sunt de duce in Polonia: Quis iste est, inquiunt, homuncio [1066 1Kb]  alga uilior  , qui super nos debeat [1067 1Kb] esse maior et dominus uocari? An non inuenitur inter nos melior, qui et dignior sit dominari? Ah! mala mens, malus animus! Quod ruminant sobrii, palam faciunt ebrii. Nam iniquitas eorum ut [1068 1Kb] incaluit et assumpsit cornua mero, capiunt dominum suum et crudeliter ligant, atque nudum et resupinum per brachia et pedes ligneis [1069 1Kb] clauis affigunt humi, et saltant saltu [1070 1Kb] ludentes militari, saltantes in equis trans corpus sui [1071 1Kb] heri [1072 1Kb] . Quod uidens unus de conuersis [1073 1Kb] nomine Douora [1074 1Kb] , uelociter currens in Pragam,

Quod factum fuerat ducis [1075 1Kb] nunciauit [1076 1Kb] amicis:
et eadem hora [1077 1Kb] deducit eos ad turpe brauium sine mora. Quos [1078 1Kb] ubi [1079 1Kb] uiderunt iniquitatis operarii  armatos super se repente irruere, diffugiunt ut uespertiliones per siluarum latebras [1080 1Kb] . At illi, ut inuenerunt [1081 1Kb] ducem male muscis laceratum, seminecem, nam [1082 1Kb] ut examen apum, sic ascendebat agmen muscarum super corpus nudum, soluentes eum et uehiculo ponentes deferunt Wissegrad [1083 1Kb] in urbem. Seruo autem Douore, omni laude digno ducis amico, talis gratia redditur [1084 1Kb] pro merito. Nam uoce [1085 1Kb] preconica [1086 1Kb] indicitur ubique per fora, ut quam ipse Douora tam eius proles postera, sit inter nobiles et ingenuos [1087 1Kb] in eternum et ultra. Insuper dant ei et dignitatem uenatoriam, que pertinet ad curtem Stebecnam [1088 1Kb]  , quam ex tunc et usque modo per generationes eius possident nepotes.

 35 Dum hec geruntur in Bemia, dux Mesco ueniens cum ualida manu Polonica inuasit urbem Pragam, et per duo spacia annorum, scilicet anno dom. inc. 1000, anno dom. inc. 1001 obtinuit eam  . Sed Wissegrad [1089 1Kb] urbs duci suo fidelis [1090 1Kb] mansit imperterrita et inexpugnabilis. Hisdem  [1091 1Kb] uero diebus idem [1092 1Kb] dux Mesco mittit legatos ad imperatorem, dans ei et promittens [1093 1Kb] infinitam pecuniam, quo filium ducis Bolezlai, nomine Udalricum [1094 1Kb] qui erat eius in obsequio, catenatum mitteret [1095 1Kb] in custodiam  . O inuictissima fames auri! ubi est potentissimum ius Romani imperii? Ecce possessor auri pressus ponderibus auri ducis obtemperat iussis, et tortor fit ac carceris mancipator auro corruptus imperator. Nec mirum, si ille paruit duci [1096 1Kb] : cum nostris temporibus  Wacek [1097 1Kb] , sub mola rusticana natus, tertium Heinricum  regem potentissimum---o indignum [1098 1Kb] facinus [1099 1Kb] !---catena aurea ut molossum traxit in Bemiam; et quod iubet famulorum famulus, paret dominorum dominus, atque Boriuoy [1100 1Kb] ducem  iusti tenacem  , uirum ueracem, usque ad genua compeditum rex mittit in custodiam, ceu iniquum [1101 1Kb] hominem et mendacem. Sed hec in suo [1102 1Kb] loco plenius exarabuntur stilo.

36. Factum [1103 1Kb] est autem anno dom. ine 1002  iam Christo Bemos respiciente [1104 1Kb] , et sancto Wencezlao suis auxiliante, incertum est nobis, utrum clam fuga elapsus an iussu imperatoris dimissus, dux Oudalricus  rediens in [1105 1Kb] patriam, intrat munitissimum [1106 1Kb] castrum, nomine Dreuic [1107 1Kb]  , unde militem mittit [1108 1Kb] sibi fidelem, et ammonet, quo intrans urbem Pragam per noctem clangore [1109 1Kb] bucine perterrefaciat incautum hostem. Mox fidelis cliens iussa facit, et ascendens noctu in media urbe eminenciorem locum, qui dicitur [1110 1Kb]  Zizi [1111 1Kb]  , tuba intonat et clara uoce clamans ingeminat  : Fugiunt [1112 1Kb] , fugiunt Polonii [1113 1Kb] confusi  turpiter, irruite, irruite armati Bemi acriter. Ad quam uocem irruit super eos formido et pauor, quod erat mira Dei permissio et sancti Wencezlai intercessio. Diffugiunt omnes, alius oblitus sui, et [1114 1Kb] armorum, nudus nudum insilit [1115 1Kb] equum et fugit, alius ut dormiuit, etiam [1116 1Kb] sine bracis [1117 1Kb] accelerat fugam. Fugientesque nonnulli precipitantur de ponte, quia pons erat interruptus ad insidias hostibus: aliis fugientibus per [1118 1Kb] preruptam uiam, uiam, quod uulgo dicitur per caudam urbis, in arta posterula pre angustia exitus ibi innumeris oppressis  , uix ipse dux Mesco cum paucis euasit. Sicque fuit, ut solet fieri, quando homines fugiunt [1119 1Kb] pre timore---etiam ad motum aure pauent, et ipse pauor timorem sibi auget,---ita, hos [1120 1Kb] nemine  persequente [1121 1Kb] , uidebantur eis saxa et parietes post se clamare et fugientes persequi. Postera luce dux [1122 1Kb] Oudalricus [1123 1Kb] intrat urbem Pragam, et isdem [1124 1Kb] familiaribus inimicis, de quibus supra retulimus, fraudulenter suggerentibus  , fratrem suum Iaromir tercia die priuat lumine  . Huic ex legitimo matrimonio non est nata soboles propter infecunditatem coniugis; sed ex quadam femina nomine Bozena [1125 1Kb] , que fuit Cresine [1126 1Kb] , filium prestantissime forme suscepit, quem Bracizlau [1127 1Kb] appellari fecit  . Nam quadam die de uenatu cum [1128 1Kb] rediret per uillam rusticanam, hanc, quam prediximus, feminam ad puteum lauantem pannos uidit, et intuitus eam a uertice usque ad talos, hausit pectore ignes amoris non modicos.  Erat enim corporis eius habitudo [1129 1Kb] insignis, niue candidior, mollior cygno, nitidior ebore antiquo,  pulchrior saphiro. Hanc continuo mittens dux tulit in sua, nec tamen antiqua soluit conubia, quia tunc temporis, prout cuique placuit, binas uel ternas coniuges [1130 1Kb] habere licuit: nec nefas fuit uiro rapere alterius uxorem, et uxori alterius nubere marito. Et quod nunc ascribitur pudori, hoc tunc fuit magno dedecori [1131 1Kb] , si uir una coniuge aut coniunx uno uiro contenti uiuerent. uiuebant [1132 1Kb] enim quasi [1133 1Kb] bruta animalia, conubia habentes communia.

37. Eodem anno

Cesar ab hoc mundo migrauit tercius Otto,
uiuat ut [1134 1Kb] in celis, ubi uiuit quisque fidelis.
Huic successit filius eius [1135 1Kb]  Heinricus imperator, qui inter cetera [1136 1Kb] que fecit in uita sua pro  Christi nomine magnalia, construxit claustrum [1137 1Kb] in quodam monte, non modico sumptu empto a possessore loci, nomine Pabo, unde traxit nomen [1138 1Kb] Bamberk [1139 1Kb] , quod est Pabonis mons. Ibi etiam constituit [1140 1Kb] episcopatum, quem in tantum ampliauit facultatibus et dignitatibus pontificalibus, ut in tota orientali Francia non ultimum, sed secundum post primum habeatur episcopium [1141 1Kb] . Aedificauit etiam [1142 1Kb] ibi et templum mire magnitudinis  in honore [1143 1Kb] sancte Marie uirginis et sancti Georgii Christi martiris, quod similiter in tantum adauxit dotalibus ecclesie et ornatibus auri et argenti et ceteris regalibus [1144 1Kb] aparatibus, ut mihi uideatur de his tacere melius, quam dicere minus et quam habeatur in re.

Utile de multis factum referam tamen [1145 1Kb] unum. Haud [1146 1Kb] longe ab urbe predicta quidam erat anachoreta [1147 1Kb] , sanctarum uirtutum archimandrita, ad [1148 1Kb] quem imperator, sepe fingens quasi uenatum ire uellet, sepe [1149 1Kb] faciens aliquam occasionem, clam cum solo cliente ueniebat et se eius orationibus commendabat. Hunc cum intellexisset cesar [1150 1Kb] quia [1151 1Kb] causa orationis Hierosolymam [1152 1Kb] ire uellet, committit ei dominici corporis et sanguinis  calicem aureum, qui pro sui magnitudine, ut facile possit a quoquam leuari, duas ex utroque latere habuit ansas, quod nos uulgo dicimus aures, quem ut intingat [1153 1Kb] sub trina [1154 1Kb] mersione in Iordane, ubi [1155 1Kb] Christus baptizatus est a Iohanne, precipit imperator et rogat, dans ei pecuniam quantum sufficeret ad uiam. Quid multa? Homo Dei uadit Ierosolimam, iussa facit ter mergens calicem Iordanis in unda [1156 1Kb] .


Post rediens per Constantinopolim, transibat [1157 1Kb] per Bulgariam.
Ibi quidam erat [1158 1Kb] heremita, sancta degens uita [1159 1Kb] ,
ad quem ille ueniens Hierosolimita,
post multa et dulcia atque sancta colloquia,
suppliciter rogabat eum, ut pro incolomitate imperatoris Heinrici oraret Deum [1160 1Kb] .

 Ad quem ille: Non est, inquit, pro incolomitate orandum, quia ex hac conualle lacrimarum translatus est iam in requiem beatorum. At ille instat et rogat, ut sibi dicat, unde hoc sciat. Et ille: Hac, inquit, proxima nocte, dum nec adeo uigilarem nec omnino dormirem, sustulit me alta uisio ad magnum campum ualde planum et nimis latum atque iocundum; et uidi  ibi malignos spiritus teterrimos, quorum ex ore et naribus exibat sulfurea [1161 1Kb] flamma, qui imperatorem Heinrichum per [1162 1Kb] barbam inuitum et quasi ad iudicium [1163 1Kb] trahebant [1164 1Kb] : alii collum eius furcis ferreis inpingentes [1165 1Kb] leti clamabant [1166 1Kb] : »Noster est, noster est.« Quos a longe sequebatur sancta Maria et [1167 1Kb] sanctus Georgius, quasi tristes et quasi eripere  eum uolentes et cum eis litigantes, donec suspensa est in medio campo trutina, cuius capacitas lacior fuit quam duo milliaria [1168 1Kb] . Ad sinistram maligna pars magna et immensa pondera et innumerabilia, que sunt [1169 1Kb] mala opera, inponebant. At contra sanctum Georgium uidi monasterium magnum cum toto claustro inponere, uidi aureas cruces preciosis lapidibus graues, uidi tot plenaria gemmis et auro grandia, uidi candelabra [1170 1Kb] aurea et turibula atque pallia innumera [1171 1Kb] , et quicquid boni rex in uita fecerat. Sed adhuc maligna pars preponderabat et clamabat: »Noster est, noster est [1172 1Kb] .« Tunc sancta Maria accepit aureum calicem magnum de manu sancti Georgii, et concutiens ter caput inquit: »Certe [1173 1Kb] non uester, sed noster est [1174 1Kb] ;« et cum magna indignatione  proiecit calicem ad parietem ecclesie, et [1175 1Kb] fracta est una [1176 1Kb] ansa calicis. Ad cuius tinnitum [1177 1Kb] mox euanuit agmen ignitum [1178 1Kb] , et accepit sancta Maria per manum dexteram et sanctus Georgius per sinistram imperatorem [1179 1Kb] , et eduxerunt [1180 1Kb] secum, ut credo, in celestem [1181 1Kb] habitationem. At ille Hierosolimita corde reuoluens ea que dicta sunt, descendit ad sarcinas et inuenit fractam calicis ansam, sicut predixerat heremita. Qui usque hodie magni miraculi pro testimonio habetur Bamberk sancti Georgii [1182 1Kb] in monasterio [1183 1Kb] .

Anno dominice incarnationis 1003. Hic interfecti sunt Wrissouici [1184 1Kb]  .

38. Anno dominice incarnationis 1004 [1185 1Kb] . Benedictus cum sociis suis martirizatus est [1186 1Kb] . Temporibus  [1187 1Kb] Henrici [1188 1Kb] imperatoris, qui post Ottonem  tercium rexit Romanum imperium, in partibus Polonie quinque fuere monachi et heremite, ueri [1189 1Kb] Isrelite, Benedictus, Matheus, Iohannes, Ysaac, Cristinus [1190 1Kb] , et sextus Barnabas: quorum non est inuentus in ore dolus nec in manibus prauum opus. Horum de uita patrum scripturus multa, malui pauca, quia semper dulcius sumitur que parcius apponitur esca  . Erat enim eorum [1191 1Kb] conuersatio laudabilis, Deo acceptabilis, hominibus admirabilis et eam sectari uolentibus imitabilis [1192 1Kb] . Nam ad [1193 1Kb] hoc merita sanctorum [1194 1Kb] ammiramur [1195 1Kb] , ut eos imitando ipsi ammirabiles reddamur. Hos quippe uiros quinque non [1196 1Kb] incongrue equipparare possumus siue quinque porticibus probatice piscine, siue quinque prudentibus uirginibus  oleo habundantibus misericordie [1196 1Kb] , quia pauperes ipsi pauperibus Christi, quos in suis confouebant mansionibus [1197 1Kb] , prout poterant, subministrabant misericordie sumptibus. Ipsis autem uirtus talis erat abstinentie, ut alius bis, alius semel in sabbato, nullus tamen dietim [1198 1Kb] sumeret cibum. Cibus autem eis [1199 1Kb] holus propriis elaboratum manibus; panem raro habuere, sed piscem [1200 1Kb] nunquam, legumina aut [1201 1Kb] milium non [1202 1Kb] nisi in [1203 1Kb] pascha [1204 1Kb] sumere licuit, lympham incorruptam, et hanc libant ad mensuram, carnis esca eis abhominabilis [1205 1Kb] et femine uisus execrabilis. uestis hyrta et aspera [1206 1Kb] , contexta de cauda et equinis [1207 1Kb] iubis. In lectulo lapis pro sustentaculo capitis, et matta pro lectisternio, et hec uetus nimis et singularis

Nec fuit ulla quies, stant tota nocte lugentes
Tam proprium quam plebicule scelus atque reatum.
 Nunc sonant pectora crebris tunsionibus liuida,
nunc [1208 1Kb] sudant [1209 1Kb] corpora [1210 1Kb] innumeris genuflexionibus [1211 1Kb] fessa,
nunc manibus expansis et oculis erectis,
uiuat ut in celis precibus unusquisque instat anhelis.
Nunquam locuti sunt ad inuicem, nisi uenientem ad hospitem.
 et ad hunc paucis. uere legis factores, non auditores erant, uere semetipsos cum uiciis et concupiscentiis mundi crucifigentes, et crucem Christi mente et corpore baiulantes, gratum Deo sacrificium non  ex [1212 1Kb] pecore alieno, sed ex corpore proprio offerebant [1213 1Kb] , quia cottidie uicissim uapulabant. Talis enim  Mos erat illorum simul unaquaque [1214 1Kb] dierum [1215 1Kb] , Post primam dorsum mollirier [1216 1Kb] usque deorsum. In faciemque cadens ad fratrem frater [1217 1Kb] aiebat: Si parcis peccas, cum tangis, ne michi parcas,  et stans cum flagello respondit: Sicut uis, fiat, Christumque rogat, fratremque flagellat, dicens:

   Hec per facta [1218 1Kb] pius soluat tua crimina [1219 1Kb] Christus,
   Atque cadens iterum prebet sua terga uicissim.
   Nec Doluit, frater, dum [1220 1Kb] fratrem uerberat alter,
   Sed Miserere mei Deus aut Benedicite cantat.
   Nam suffert leuiter patitur quod quisque libenter.
    Horum Deus ex alto prospectans pacientiam
   et uite innocentiam, atque fidei et operis perseuerantiam,
   cum iam laborum sanctorum suorum [1221 1Kb]
   mercedem reddere uellet et ut per uiam mirabilem
 eos ad patriam reduceret [1222 1Kb] exultabilem.
 Dux Mesco audiens bonam famam eorum et conuersationem sanctam,
uenit cum paucis, ut se commendaret hominibus sanctis.
Et ut eorum [1223 1Kb] cognouit inopiam, dat eis magnam census copiam  ,
scilicet marsupium centum marcis plenum
Et accipiens ab eis fraternitatem, et orationum communitatem,
 letus abiit ad suam aulam [1224 1Kb] multum [1225 1Kb] rogans et commendans se, ut sui habeant memoriam. At illi nesciunt [1226 1Kb] , quid faciant [1227 1Kb] de pecunia, quia tale  quid nunquam habuerant. Stant stupefacti, et quia iam per dimidium annum nichil fuerant ad inuicem locuti, unus ex illis aperuit os, et ait:

 Est laqueus [1228 1Kb] mortis argenti pondus et auri,
 et quibus super [1229 1Kb] habundat mordax crumena,
his non facile patebunt loca elysey amena,
sed horrore [1230 1Kb] plena infernalis pena
illos cruciabit [1231 1Kb] in Ethna [1232 1Kb] .
Nimirum hec est temptatio humani generis inimici,
ut nos faciat inimicos Christi.
Nam qui amicus est mundi, inimicus constituetur [1233 1Kb] Dei [1234 1Kb] .
Deo namque [1235 1Kb] contradicunt, qui eius mandata non custodiunt.
Nam Deus dixit: »Nemo potest [1236 1Kb] duobus dominis seruire,«
et quasi exponens adiunxit: »Non potestis Deo seruire et mammone  .«
Iam mammone erimus serui, qui hactenus fuimus parsymonie liberi
 An non ad motum aure portans aurum pauebit?
An non cantabit uacuus coram latrone uiator [1237 1Kb]  .
Nonne multociens ad nos latrones uenerunt [1238 1Kb] .
 et [1239 1Kb] ob quam rem nos interficerent non inuenientes? aliquando plagis nobis impositis, aliquando benedictionibus acceptis abierunt? Certe iam uolat fama per mundum nos diligere mundum et ea que sunt mundi. Clamat contra nos et hec ipsa, que nunquam scit tacere pecunia, et iam iamque aderit improba manus latronum in ianua, quia quod faciunt domini sciunt plurimi, quin  [1240 1Kb] potius eiiciatur cicius mortis [1241 1Kb] fomentum, mali nutrimentum, anime detrimentum, et referatur ad eum cuius est hoc argentum. Et mittunt unum de fratribus, cui nomen Barnabas, qui semper exteriores tractabat causas, ut hec [1242 1Kb] ex parte fratrum referat duci: Licet nos peccatores et indigni sumus [1243 1Kb] , tamen uestri memoriam in nostris orationibus habemus  continuam. Argentum nunquam habuimus, nec habere uolumus. Dominus enim noster iehsu Christus a nobis non argentum, sed bone operationis duplex exigit talentum Monachus si habet obulum, non ualet obulum. Ecce quod tuum est accipe argentum, nobis illicita possidere non est licitum [1244 1Kb] . Illo abeunte ducis ad curiam, mox in prima noctis uigilia affuit manus inimica, et irrumpentes ualuas [1245 1Kb] domus subito, inueniunt eos cantantes et psallentes Domino. Quorum adactis iugulo gladiis inquiunt:

uiuere si uultis cum pace bona, quod habetis
Argentum nobis date nunc et parcite uobis.
Scimus enim uere uos censum regis habere.

At illi teste Deo iurant, censumque negant constanter et aiunt: Pecunia, quam queritis, iam est  in camera ducis, quia non fuit necessaria nobis. Quod si non creditis, ecce domus nostra, querite quantum placet uobis, tantummodo nolite male facere nobis [1246 1Kb] . At illi rigidiores saxis: Non est opus, inquiunt, uerbis, aut nobis reddite ducis pecuniam, aut [1247 1Kb] diram mortis subibitis sentenciam, et statim crudeliter eos ligauerunt et per totam noctem diuersis penis affecerunt, ad ultimum in ore gladii simul omnes interfecerunt. Sicque furor impiorum transuexit eos ad regna polorum. Passi sunt autem hi fratres quinque, Benedictus, Matheus, Ysaac, Cristinus atque Iohannes [1248 1Kb] anno dominice incarnationis 1004, 3 [1249 1Kb] Idus Nouembris.

39. Anno dominice incarnationis 1005.

Anno dominice incarnationis 1006 [1250 1Kb] princeps  Hemma, feminei sexus gemma, febre correpta [1251 1Kb] , a uinculis carnis est [1252 1Kb] erepta. Cuius epitaphium his uersiculis aut uidi, aut uidisse me [1253 1Kb] memini editum [1254 1Kb] : Que fuit ut [1255 1Kb] gemma, uilis iacet en cinis Hemma.

Dic, precor, Huic anime da ueniam, Domine.

    Anno dominice incarnationis 1007.
    Anno dominice incarnationis 1008.*
    *Stephanus rex Ungarorum claruit. 2. 2a.
    Anno dominice incarnationis 1009.
    Anno dominice incarnationis 1010.
    Anno dominice incarnationis 1011.**
    ** Dedicatio Babinbergensis ecclesie 2. 2a.
    Anno dominice incarnationis 1012.
     Anno dominice incarnationis 1013.
    Anno dominice incarnationis 1014.***
    Anno dominice incarnationis 1015. +
    Anno dominice incarnationis 1016.
    Anno dominice incarnationis 1017. 4


Iunii [1256 1Kb]  obiit Teadagus, quartus episcopus [1257 1Kb] Pragensis ecclesie. Fuit autem hic [1258 1Kb] Teadagus sancti presulis Adalberti successor [1259 1Kb] idoneus, corpore uirgineus, moribus aureus, actibus purpureus, sui antecessoris sequens uestigia, commisse plebis persequens flagicia, et si non corpore, mente tamen tulit martirium: nec obiit more [1260 1Kb] hominum,  sed secutus Dominum in pace in idipsum dormit [1261 1Kb] et requiescit, cui [1262 1Kb] anno dom. inc. 1018 [1263 1Kb] successit Heccardus [1264 1Kb] presul  .

    Anno dominice incarnationis 1019 [1265 1Kb] .
    Anno dominice incarnationis 1020.


40. Interea natus ducis Bracizlaus, de puericia transcendens in iuuentutem, ibat de uirtute in uirtutem; cui pre ceteris prosperitas operis [1266 1Kb] , proceritas corporis et forme pulchritudine, ac uirium [1267 1Kb] sapientieque magnitudo, in aduersis fortitudo, in prosperis temperata inerat mansuetudo. Hisdem temporibus Teuthonicis in partibus fuit quidam comes ualde potens, cognomine albus [1268 1Kb] Otto, sanguine de regio prodiens stemmate patrio. Unica huic  erat gnata [1269 1Kb] , nomine Iudita  . pulchritudine

Sub Phebo cunctis que sunt prelata puellis: quam bonus pater et eius optima mater, quo addisceret psalterium, tradiderant in cenobium quod dicitur Zuinprod [1270 1Kb]  , loci situ et menibus munitissimum. Sed que [1271 1Kb] turres, quamuis altissime, aut que menia firmissima [1272 1Kb] amori resistere et amantem possunt excludere [1273 1Kb] ?

Omnia uincit amor  : rex et dux cedit amori. Igitur [1274 1Kb] Bracizlaus, iuuenum pulcherrimus, heros acerrimus, multis referentibus audiens de nimia pulchritudine et morum probitate ac generositate parentele supra dicte puelle, ultra non habebat spiritum et intra semetipsum cepit cogitare, utrum eam ui rapere [1275 1Kb] temptet, an dotalibus conubia paret.  Sed maluit uiriliter agere quam supplicando colla submittere. Perpendit enim innatam Teutonicis superbiam, et quod semper tumido fastu habeant despectui Sclauos et eorum linguam. Sed quanto fit semper difficilis aditus ad amorem, tanto amanti filius ueneris ignem [1276 1Kb] incutit ualidiorem. Fluctuat [1277 1Kb] mens iuuenis igne succensa ueneris [1278 1Kb] , uelut ignibus estuat Ethna. Et hanc [1279 1Kb] apostropham [1280 1Kb] eufonizat secum: Aut ego coniugio fungar egregio, aut ego [1281 1Kb] ludibrio mergar perpetuo, fieri non poterit [1282 1Kb] , ut mea non fuerit Iuditha, nobilibus edita natalibus, uirgo spectabilis, multum amabilis, solis luce [1283 1Kb] clarior, uita mihi carior; uiuat ut superstes laus Deo sit perpes. Et statim quos inter [1284 1Kb] suos nouit manu promptiores et sibi fideliores,  iubet probatos et laboris patientiores aptari equos, et fingit se ad imperatorem cito iturum et cicius rediturum. Iussa uiri faciunt, sed quid dominus suus moliatur nesciunt. Mirantur inter se quod tam celeriter uadunt, et quasi septem dierum iter agentes, uice hospitum [1285 1Kb] intrant predicti cenobii atrium. Interdixerat enim suis omnibus ducis natus, ne alicui eum, quis uel [1286 1Kb] unde esset, innotescerent, sed quasi unum ex ipsis se ipsum haberent. Cedat Ithacus callido ingenio inuestigasse natum Thethidis [1287 1Kb] ,  nec se iactet [1288 1Kb] Iliacus pastor Tyndaridem [1289 1Kb] rapuisse Amiclis, quia hic iuuenis Bracizlaus ambos it pre [1290 1Kb] et animositate et au lacis facti immanitate. Nam postquam data est eis ibi pernoctandi licentia, sicut lupus, quando obambulat  ouilia, querens qua parte irrumpat ut nitidam rapiat agnam; sic et [1291 1Kb] heros Bracizlaus uisu [1292 1Kb] sagaci et animo illustri lustrans claustrum, uult ui irrumpere sed non audet, quia secum tantam copiam militum [1293 1Kb] non habet. Forte fortuna affuit dies festa, et ecce mille uotis optata cum suis ceuulis de claustro exit [1294 1Kb] uirgo Iuditha, sicut puelle solebant [1295 1Kb] tenelle ad uesperas pulsare campanas  in medio ecclesie. Quam ut uidit audacissimus raptor, sui pre gaudio factus [1296 1Kb] immemor, ceu lupus qui ex occulto irruit et rapit agnam, et conscius facti fugit submittens caudam [1297 1Kb] , petens ulteriorem latebram, sic et ille rapta uirgine fugit: et ut uenit ad portam, inuenit eam catena [1298 1Kb] molendinari fune grossiori [1299 1Kb] prestrictam et uiam exeundi preclusam. Mox exempto gladio ut festucam precidit acuto, que usque hodie cernitur sectio fortissimi ictus pro testimonio. Ceteris autem sociis id minime scientibus et adhuc in papilionibus manentibus, ab irruentibus inimicis comprehensis, aliorum erutis oculis et naribus abscisis, aliorum manibus et pedibus truncatis, dux cum paucis et uirgine rapta per noctis uix euasit opaca. Rapta est  autem uirgo Iudita anno dominice incarnationis 1021  . Et ne daretur [1300 1Kb] Teuthonicis iusta occasio calumpniandi Bemos, quasi, pro illata iniuria, ilico heros [1301 1Kb] Bracizlaus cum noua [1302 1Kb] nupta, patre salutato duce Oudalrico [1303 1Kb] , recta uia proficiscitur in Morauiam  . Nam antea [1304 1Kb] pater sibi totam illam terram tradiderat in potestatem, fugatis cunctis de ciuitatibus [1305 1Kb] Poloniis [1306 1Kb]  , ex quibus multos comprehensos, centenos et centenos ordinatim catenatos uendi iusserat in Ungariam et ultra; quia reuera post obitum secundi Bolezlai sicut urbem Pragam, ita totam Morauiam ui obtinuerant Polonii,

Anno dominice incarnationis 1022. in Polonia  facta est persecutio christianorum [1307 1Kb]  .

Anno dominice incarnationis 1023. 6. Idus Augusti Occardus [1308 1Kb] quartus episcopus [1309 1Kb] Pragensis ecclesie transiuit [1310 1Kb] ab hac luce uicturus perpete uita [1311 1Kb]  . Fuit autem hic [1312 1Kb] presul [1313 1Kb] contra potentes erectus, erga humiles et mansuetos [1314 1Kb] pius [1315 1Kb] et modestus, facundissimus predicator, largus elemosinarum dator, dominice familie in mensura tritici fidelis dispensator. Hic constituit ut  pro decimatione unusquisque, siue [1316 1Kb] potens siue diues siue pauper, tantum qui de suo pheodo [1317 1Kb] uel allodio [1318 1Kb] araturam haberet, duos modios quinque palmarum et duorum digitorum, unum tritici et alterum auene episcopo solueret. Nam antea, sicut primo episcopo Dethmaro [1319 1Kb] constitutum erat, pro decimatione duos messis aceruos dabant; dicimus enim [1320 1Kb] aceruum quinquaginta [1321 1Kb] manipulos habentem. Huius post obitum Izo [1322 1Kb] obtinuit episcopium [1323 1Kb] , qui ordinatus est ab eodem anno [1324 1Kb] 4. Kal. Ianuarii ab archiepiscopo Maguntino [1325 1Kb]  .

41. Anno dominice incarnationis 1024. 4. Idus Iulii obiit Heinrichus rex [1326 1Kb] .

    Anno dominice incarnationis 1025. 15. Kal. Iulii obiit Boleslaus rex [1327 1Kb]  .
     Anno dominice incarnationis 1026*.
    (*Conradus rex Rome consecratur. 2, 2a., 2b.
    Anno dominice incarnationis 1027.
    Anno dominice incarnationis 1028.
    Anno dominice incarnationis 1029.


Anno dominice incarnationis 1030. Hoc anno dux Bracizlaus [1328 1Kb] magna cede prostrauit Ungaros et terram eorum usque ad urbem Strigoniam  deuastauit. Eodem anno 3. Kal. [1329 1Kb] Februarii Izo [ Initium Sazauiensis ecclesie [1341 1Kb] . 2. 2a
    Anno dominice incarnationis 1033.
    Anno dominice incarnationis 1034.
    Anno dominice incarnationis 1035.
    Anno dominice incarnationis 1036.
    Anno dominice incarnationis 1037. obiit dux Bolezlaus [1342 1Kb] , quem Mesco [1343 1Kb] lumine priuarat [1344 1Kb] .


42. Eodem anno 5. Idus Nouembris  dux Oudalricus,

 linquens terrena captat celestia regna  . Tunc Iaromir, de quo supra meminimus [1345 1Kb] , lumine orbus, cui dux Oudalricus destinauerat [1346 1Kb] , ut degeret [1347 1Kb] Liza [1348 1Kb]  in uiculo [1349 1Kb] , audiens quod frater suus ab hoc migrasset seculo, surgit diluculo, et imperat ut se deducant ad urbem Pragam ueiculo. Quo cum peruenit, iam fratrem suum ad ecclesiam delatum [1350 1Kb] sancti Georgii [1351 1Kb] inuenit, ad cuius funus stans iuxta feretrum, omnium circa astancium mouit et concussit [1352 1Kb] corda huiusmodi elogii lamento:

 Ei mihi! quid dicam, nisi sepius: Heu mihi! dicam!
Hei [1353 1Kb] mihi! germane, hey dira conditio mortis amare!
Mortuus ecce iaces, nec ego nec tu modo gaudes.
Huius terreni fugitiuo [1354 1Kb] culmine regni.
Nudius tercius [1355 1Kb] dux nobilis, hodie truncus inmobilis,
cras uermibus esca, post tenuis fauilla [1356 1Kb] et inanis eris fabella.
Lumine priuasti me, nec fratrem ut frater amasti,
Non fecisse modo quod fecisti mihi malles.
Nunc scio, si posses, mihi lumina reddere uelles,
cum tua sunt [1357 1Kb] nuda et [1358 1Kb] aperta seu bene seu male facta.
Sed nunc ex toto tibi, frater, corde remitto,
Ut pietate sua Deus omnipotens tibi parcat,
Spiritus atque [1359 1Kb] tuus post hac in pace quiescat.
 Post expletis [1360 1Kb] rite funebriis [1361 1Kb] exequiis [1362 1Kb] accipit [1363 1Kb] Bracizlaum fratruelem, et ducit eum ad sedem principalem: et sicut semper in electione ducis faciunt, per superioris [1364 1Kb] aule cancellos decem milia nummorum aut plus per [1365 1Kb] populum spargunt, ne [1366 1Kb] ducem in solio comprimant, sed potius sparsos nummos rapiant. Mox duce locato in solio et facto silentio, tenens dextram sui fratruelis Iaromir dixit ad populum: Ecce dux uester! At illi [1367 1Kb] succlamant ter [1368 1Kb] : Krilessu [1369 1Kb] , quod est Kyrieleyson [1370 1Kb] . Et iterum Iaromir ad populum: Accedant, inquit, de gente Muncia [1371 1Kb] ! accedant de gente Tepea [1372 1Kb] !  ; et uocat eos nominatim, quos norat armis potentiores, fide meliores, militia fortiores et diuitiis eminentiores. Quos ut sensit adesse,  dixit: Quoniam me mea facta non sinunt ut sim uester dux [1373 1Kb] , hunc assignamus uobis in ducem [1374 1Kb] et collaudamus, quo ei obediatis, ut dignum est duci, et debitam fidelitatem exhibeatis, ut decet [1375 1Kb] suo principi. Te autem, fili, moneo, et repetens iterum [1376 1Kb] iterumque monebo, istos colas ut patres, hos diligas ut fratres, et in omnibus negotiis tibi consiliarios habeas. His urbes [1377 1Kb] et populum ad regendum committas, per hos enim Bemie regnum stat et stetit atque stabit in sempiternum [1378 1Kb] . Ast illos, qui sunt Wrissouici, iniquorum patrum nequam [1379 1Kb] filii, nostri generis [1380 1Kb] hostes domestici, familiares inimici,  ut cenosam rotam deuites et consortia eorum declines, quia nobis nunquam fuere fideles. Ecce me innocen, tem et suum principem inprimis ligauerunt et diuersis, affecerunt ludibriis, post sibi innatis uersuciis et fraudulentis consiliis id egerunt, ut frater fratrem me hisce priuaret oculis. Habeas, fili mi, semper in memoria sancti Adalberti preconia, qui eorum ob facta crudelia ter ut fiant super eos excidia sancto ore confirmauit  , et excommunicauit eos in [1381 1Kb] ecclesia. Que nutu Dei iam bis sunt facta, tercio ut fiant super eos excidia [1382 1Kb] , adhuc sunt sollicita fata [1383 1Kb] . At illi audientes hec dissecabantur [1384 1Kb] cordibus, et fremebant dentibus in eum ut leones: nec post multos dies Kohan, de quo supra retulimus, misso lictore [1385 1Kb] suo, dum ille cecus purgat uentrem in necessario  noctis [1386 1Kb] in hora, acutissima sica perforat eum in posteriora usque ad cordis [1387 1Kb] interiora. Sicque iustus uir, uelut [1388 1Kb] Dei martir, dux Iaromir obiit anno dominice incarnationis 1038. pridie [1388 1Kb] Nonas Nouembris  .

Hactenus acta antiquitus liber continet primus.

Sed quia, sicut ait beatus Hieronimus  , aliter uisa, aliter audita [1389 1Kb] , aliter narrantur ficta [1390 1Kb] , que melius scimus, melius et [1391 1Kb] proferimus, nunc [1392 1Kb] auxiliante Deo et sancto Adalberto ea fert animus dicere, que ipsimet uidimus, uel que [1393 1Kb] ab his referentibus [1394 1Kb] qui uiderunt, ueraciter audiuimus.


 EXPLICIT LIBER PRIMUS DE CHRONICIS BeMORUM.



INCIPIT PReMIUM AD CLEMENTEM BREUNOuENSIS [1395 1Kb] ECCLESIAE ABBATEM [1396 1Kb]


 Spiritaii [1397 1Kb] Breunensis [1398 1Kb] cenobii patri Clementi, sic ex re nomen habenti, semper theorie [1399 1Kb] inherenti, Cosmas, haud dignus dici decanus, angelici [1400 1Kb] consorcia [1401 1Kb] senatus. Cum multa mecum reuoluens supersederem, quid potissimum caritatis uiro tante sanctitatis transmitterem, quippe cui pondera auri et argenti sordent, solaque que sunt spiritualia placent, optimum fore [1402 1Kb] duxi tue tantummodo uoluntati obsequi. Intellexi enim per tuum [1403 1Kb] clericum nomine Deocarum, qui mihi clam innotuit familiariter, quod meas nenias, quas olim Geruasio  [1404 1Kb] scripseram, uelles uidere libenter. Hac oblata occasione roboratus, immo cari amici persuasione conpulsus, non solum quod optasti [1405 1Kb] , uerum etiam secundum eiusdem narrationis, ut ita dicam, libellum, quem similiter prout scire licuit [1406 1Kb] a tempore Bracizlai, filii ducis Oudalrici, usque ad eius equiuocum filium regis Wratizlay digestum, tue paternitati pandere presumo. Licet enim, pater o uenerande, diuinas non cesses epotare scripturas, et profundos philosophie semper exhaurias fontes, tamen hoc tam tenui liquore

Non dedigneris tua sacra proluere labra.
Sepe enim fit, ut post fortia uina et soporifera [1407 1Kb] pocula,
naturalis quandoque homini incidat [1408 1Kb] sitis,
fitque [1409 1Kb] haustus puri [1410 1Kb] laticis suauior dulcibus poculis.
Sepe fit ut Martis [1411 1Kb] miles qui sudat in armis [1412 1Kb] ,
Gaudeat [1413 1Kb] uirgineis se commiscere [1414 1Kb] choreis,
Aut iuuat in circo [1415 1Kb] puerili [1416 1Kb] ludere throco [1417 1Kb] .
Sic tu, o sanctissime pater, iam grandia et sillogistica uolumina linque,
et hec mea opuscula sensu puerilia, stilo rusticalia, perlege:
ubi nonnulla subsannatione et derisione [1418 1Kb] digna inuenie
que utique idcirco memorie commendes,
ut ea tibi a Deo collata sapientia quandoque ad unguem [1419 1Kb] emendes.

Quod autem in quibusdam locis quasi metricos uersus inuenis, scias me scienter nescium fecisse, dum feci uersus. uale.



INCIPIT LIBER SECUNDUS [1420 9Kb] .


 1. Igitur dux Bracizlaus iam in paterna sede uigoratus, quam Deo tam hominibus beneplacitis actibus calcans uestigia [1421 1Kb] patrum, et eos precellens contigua arce [1422 1Kb] uirtutum, sicut sol in [1423 1Kb] uirtute sua sydereum [1424 1Kb] lumen et lune nimio splendore  occulit et ebetat [1425 1Kb] , sic nouus Achilles, nouus Thitides [1426 1Kb] Bracizlaus nouis triumphis fortia acta et uictoriosissimas atauorum palmas attenuat et obscurat. Nam Deus talem sibi gratiam contulit, ut quas singulis hominibus particulariter, has quoque huic indeficientes uirtutes largitus est generaliter.


Quippe hanc uirtutum obtinuit accumulationem,
ut in rebus rebellicis strennuitate precelleret Gedeonem
corporis uiribus exsuperaret Samsonem,
quadam speciali prerogatiua sapientie preiret Salomonem.
Unde factum est, ut in omnibus preliis uictor existeret ceu Iosue,
auro et argento locuplecior esset regibus Arabie,
et undique inexhaustis affluens diuiciis,
atque in largiendis muneribus non deficiens.
 assimiletur aque, que nunquam deficit amne.
Huic coniunx Iuditha nobilissima genere, fecundissima prolis germine,
genuit quinque iuuenes, corpore insignes
et supereminentes, ceu Ehematie [1427 1Kb] montes,
sapientia singulares, probitate nulli comparabiles,
moribus acceptabiles, in delinquentes placabiles [1428 1Kb] ,
in uniuersa uirtutum honestate laudabiles.

 Fuit autem primogenitus [1429 1Kb] nomine Spitigneu, secundus natu Wratizlau, tercius stemmate Conradus [1430 1Kb] , quartus genitura Iaromir [1431 1Kb] , quintus et ultimus Otto pulcherrimus. Horum [1432 1Kb] de uita et gloria, prout affluet uerborum copia, sufficienter in suis locis explicabitur. Quos adhuc positos annis [1433 1Kb] in puerilibus sed studiis pollere [1434 1Kb] uirilibus pater ualde miratur: Cernens egregium decus et par nobile fratrum  Nec minus angebant matrem sua gaudia letam [1435 1Kb] de tanto prouectu [1436 1Kb] filiorum et magnifice glorie statu.

2. Ea [1437 1Kb] tempestate  Kazimir [1438 1Kb] Poloniensi nobilissimo duce ab hac subtracto luce, filiis eius Bolezlao et Wladizlao  adhuc in infantia  positis ad ubera lactis [1439 1Kb] , una [1440 1Kb] erat spes salutis in misera fuga fugientibus per diuersa loca Poloniensibus. Quod animaduertens [1441 1Kb] dux Bracizlaus, quarto anno sui ducatus  , optimum fore ratus ne differret oblatam occasionem calumpniandi suis inimicis, immo ulciscendi de illatis iniuriis, quas olim dux Mesco [1442 1Kb] intulerat Bemis, quantocius [1443 1Kb] potuit, inito consilio cum suis, eos inuadere statuit, statimque [1444 1Kb] terribilem dictat sentenciam, tocius Bemie per [1445 1Kb] prouinciam [1446 1Kb] mittens in signum sue iussionis torquem de subere [1447 1Kb] tortum, ut quicunque exierit in castra segnius dato signaculo, sciret procul dubio tali torque se [1448 1Kb] suspendendum in patibulo. Quibus in momento, in ictu oculi congregatis in unum et usque ad unum,  intrat terram Polonie suo uiduatam principe et eam hostiliter inuasit, ac uelut ingens tempestas furit, seuit, sternit omnia; sic uillas cedibus, rapinis, incendiis deuastauit, in [1449 1Kb] municiones irrupit. Krakou autem eorum metropolim ingressus a culmine subuertit, et spolia eius obtinuit [1450 1Kb] ; insuper et ueteres thesauros ab antiquis ducibus in erario absconditos euoluit, scilicet aurum et argentum infinitum nimis. Similiter et ceteras urbes igne succendit et usque ad solum destruxit. Cumque peruenissent ad castrum Gedec  [1451 1Kb] , castellani et simul qui illuc confugerant uillani [1452 1Kb] , non ualentes ferre impetum ducis, exeunt ei obuiam auream gestantes uirgam, quod erat signum dedicionis, et ut eos pacifice cum suis peccoribus et ceteris [1453 1Kb] rerum  appenditiis transferat in Bemiam, suppliciter rogant. Quorum dux peticionibus adquiescens, postquam perduxit [1454 1Kb] eos in [1455 1Kb] Bemiam, dat eis partem silue, que uocatur Crinin [1456 1Kb]  , non modicam, constituens eis unum [1457 1Kb] ex ipsis prefectum [1458 1Kb] et iudicem, et decernit, ut sub lege quam in Polonia habuerant, tam ipsi quam eorum posteri in sempiternum uiuant, atque nomine ab urbe deriuato usque hodie nuncupantur Gedcane [1459 1Kb]  .

3. Nec [1460 1Kb] longe a predicta urbe uentum erat ad metropolim Gnezden  , natura loci et antemurali firmam, sed facilem [1461 1Kb] capi ab hostibus, raris [1462 1Kb] eam inhabitantibus ciuibus, ubi tunc temporis [1463 1Kb] in basilica sancte Dei genitricis Marie perpetue uirginis preciosissimus [1464 1Kb] quiescebat  thesaurus, scilicet beatissimi Adalberti martiris [1465 1Kb] corpus. Qua mox Bemii sine Marte [1466 1Kb] potiuntur urbe, et cum magna leticia intrant [1467 1Kb] sancte ecclesie adita [1468 1Kb] , atque omni preda [1469 1Kb] posthabita, solam sibi poscunt dari pro Christo passam sacri corporis preciosam massam. Quorum presul Seuerus ut uidit temeritatem, et [1470 1Kb] pronam in omne fas [1471 1Kb] nefasque  sensit uoluntatem, talibus alloquiis temptat eos reuocare ab illicitis ausis [1472 1Kb] : Fratres mei et filii ecclesie Dei, non tam ex facili constat, sicut uos estimatis, ut sacram corporis glebam, Dei uirtutibus plenam, quis mortalium tam temere presumat tangere. Timeo enim ualde, ne percellamur aut mentis obliuione aut cecitate aut aliqua membrorum debilitate, si id temere presumpserimus  [1473 1Kb] agere. Quapropter [1474 1Kb] prius triduo ieiunate, de peccatis uestris penitenciam agite, et [1475 1Kb] ab omnibus abhominationibus, quas ipse abhominatus est in uobis, abrenunciate, et [1476 1Kb] ex toto corde, quod eas ultra non faciatis, promittite. Spero enim in misericordia Dei et nostri patroni sancti Adalberti, quod non priuabimur spe peticionis nostre, si persistimus fidei [1477 1Kb] in [1478 1Kb] deuotione et precum assidua oratione. At illis uisa sunt presulis uerba quasi deliramenta, et continuo aures suas continentes [1479 1Kb] fecerunt impetum ut raperent sacrum corpus, et quia post altare [1480 1Kb] iuxta parietem conditum fuerat, et aliter euelli non poterat, nisi altare [1481 1Kb] destrueretur [1482 1Kb] , manus [1483 1Kb] inproba cum mente ferina operantur profana; sed non defuit ultio diuina. Nam in ipso [1484 1Kb]  opere sue temeritatis steterunt sensibus obstupefactis [1485 1Kb] , nec erat uox nec sensus nec uisus per trium fere horarum spacia, donec iterum propiciante Dei gratia rehabuere pristina officia. Moxque licet sero penitencia ducti faciunt iussa episcopi, et quanto erant diuino nutu euidentius castigati, tanto deuotius perstabant precibus infatigati, triduo ieiunantes et ueniam postulantes.

4. Tercia nocte Seuero episcopo post matutinalem synaxim quiescenti sanctus presul in uisione apparens Adalbertus [1486 1Kb] : Dic, ait, ista duci [1487 1Kb] et eius comitibus: Pater de celis dabit quod petitis, si non  repetitis mala, quibus abrenuntiastis in fonte [1488 1Kb] baptismatis [1489 1Kb] . Hoc mane cum presul [1490 1Kb] innotesceret duci et eius comitibus, mox exhilarati intrantes ecclesiam sancte Marie, et ante sepulchrum [1491 1Kb] sancti Adalberti [1492 1Kb] humi [1493 1Kb] prostrati, diu fusa comuni oratione surgit dux [1494 1Kb] , et stans in ambone [1495 1Kb] , hac rupit silentia uoce [1496 1Kb] : uultis preuaricationes uestras emendare, et a prauis operibus resipiscere? At illi obortis clamant [1497 1Kb] cum lacrimis [1498 1Kb] : Emendare parati sumus quicquid in sanctum Dei [1499 1Kb] patres nostri uel nos [1500 1Kb] preuaricati sumus, et a prauo opere omni [1501 1Kb] cessare. Tunc dux [1502 1Kb] extendens manum suam super sacram tumbam, sic orsus [1503 1Kb] est ad populi turbam [1504 1Kb] : Extendite, fratres [1505 1Kb] , simul [1506 1Kb] uestras ad Dominum  [1507 1Kb] dextras et ad meos attendite sermones, quos uolo ut uestre fidei sacramento confirmetis. Ergo hoc meum proximum [1508 1Kb] et primum sit decretum, ut uestra conubia, que actenus habuistis ut lupanaria, et ceu [1509 1Kb] brutis animalibus communia, amodo iuxta canonum scita sint legitima, sint priuata, sint insolubilia, ita duntaxat ut [1510 1Kb] una uir coniuge et coniunx uiro uno contenti uiuant. Si autem coniunx uirum aut uir coniugem spreuerit, et rixa inter eos usque ad discidium efferbuerit, [1511 1Kb] , qui ex eis [1512 1Kb] in priorem copulam legitime celebratam redire noluerit, nolo ut secundum ritum nostre terre huius rei uiolator [1513 1Kb] in seruitutem redigatur, sed potius nostri inmutabilis decreti per angariam, qualiscunque sit persona, redigatur in Ungariam, et nequaquam liceat ut precio  se redimat aut in hanc terram redeat, ne unius contagio ouicule totum Christi serpat per ouile. Seuerus episcopus dixit: Quicunque aliter fecerit, anathema sit. Eadem sententia sint plectende uirgines et uidue et adultere, que nomen bonum amisisse et pudorem corrupisse ac per scortum concepisse dinoscuntur. Nam cum liberum nubendi habeant arbitrium, cur comittunt adulterium et conceptus suos abortiuant [1514 1Kb] , quod est pessimum scelus scelerum? Tunc dux [1515 1Kb] subiungens inquit: Si uero mulier proclamauerit [1516 1Kb] pari uice non amari, sed inclementer a uiro suo [1517 1Kb] affligi et profligari [1518 1Kb] , detur inter eos iudicium Dei,  et qui inuentus fuerit reus, soluat penas rei. Similiter et de his, qui homicidiis infamantur archipresbyter comiti illius ciuitatis nomina eorum ascribat, et comes eos conueniat; et si sunt [1519 1Kb] rebelles, in carcerem redigat, donec aut penitenciam dignam agant, aut si negant, ignito ferro siue adiurata aqua, utrum culpabiles sint examinentur; fratricidas autem et parricidas siue sacerdotum interfectores et huiusmodi capitalibus criminibus irretitos, archipresbiter assignet eos comiti uel duci, siue [1520 1Kb] per manus et uentrem ferratos de regno eiiciat, ut ad instar Cain [1521 1Kb] uagi et profugi circueant [1522 1Kb] terram. Seuerus episcopus dixit: Ista ducis deliberatio iusta sit anathemate firma. Nam ad hoc uobis ducibus [1523 1Kb] mucro pendet in femore, ut manus uestras sepius [1524 1Kb] lauetis peccatoris  in sanguine. Iterum dux [1525 1Kb] : Tabernam [1526 1Kb] , inquit [1527 1Kb] , que est radix omnium malorum, unde prodeunt furta, homicidia [1528 1Kb] , adulteria [1529 1Kb] et cetera mala, et qui parat et qui paratum [1530 1Kb] comparat, Seuerus episcopus dixit: Anathema sit. Et dux [1531 1Kb] : Qui, inquit, comprehensus fuerit huius uiolator decreti tabernarius, in medio foro ad palum suspensus, et usque ad fastidium preconis cesus depiletur: res tamen eius non infiscentur [1532 1Kb] ; sed potus [1533 1Kb] tantum in terram proiiciatur [1534 1Kb] , ne quis [1535 1Kb] execrabili haustu [1536 1Kb] polluatur. Potatores autem, si deprehensi [1537 1Kb] fuerint, non prius de carcere exeant, quam in fiscum ducis unusquisque 300 nummos componat. Seuerus episcopus dixit: Que dux iudicat, nostra auctoritas firmat. Adhuc dux [1538 1Kb] prosequitur  dicens: Fora autem dominicis diebus omnino ne fiant interdicimus, que ideo maxime in his celebrant regionibus, ut ceteris diebus suis uacent operibus. Si quis autem quam dominicis tam festis [1539 1Kb] diebus [1540 1Kb] publice ad ecclesiam feriari indictis in aliquo seruili opere inuentus fuerit, ipsum opus et quod in opere est inuentum archipresbiter tollat iumentum [1541 1Kb] , et 300 ducis [1542 1Kb] in fiscum soluat nummos. Similiter et qui in agris siue in siluis suos sepeliunt mortuos, huius rei presumptores archidiacono [1543 1Kb] bouem et 300 in fiscum ducis [1544 1Kb] soluant [1545 1Kb] nummos [1546 1Kb] : mortuum tamen in poliandro [1547 1Kb] fidelium humi condant denuo. Hec sunt que odit Deus, hec sanctus Adalbertus  pertesus [1548 1Kb] , nos [1549 1Kb] suas deseruit oues et ad exteras maluit ire docturus gentes. Hec ut ultra non faciamus, nostre simul et uestre fidei sacramento confirmamus. Sic ait dux. Et presul [1550 1Kb] sancte Trinitatis nomine inuocato et malleo assumpto, ceteris [1551 1Kb] clericis septem [1552 1Kb] psalmos et alias huic sancto [1553 1Kb] operi competentes orationes ymnizantibus, cepit molliter destruere summa sepulchri, destruens eum usque ad ima thesauri sacri, et cum aperuissent sarcophagum, omnes qui in ecclesia aderant tanta flagrantia [1554 1Kb]  suauissimi odoris sunt referti, ut per tres dies quasi opimis [1555 1Kb] ferculis referti obliuiscerentur cibo refici, quin etiam et [1556 1Kb] infirmi sanati sunt eadem ora [1557 1Kb] quam plurimi. Tunc dux [1558 1Kb] et episcopus [1559 1Kb] et pauci comitum inspicientes, ut uiderunt  sanctum Dei [1560 1Kb] ita uultu et habitu clarum, et sic corpore integrum per omnia, ac si eadem die sacra missarum celebrasset solempnia, clerici Te Deum laudamus, laici Kyrieleyson [1561 1Kb] modulantur, et resonant uoces eorum usque ad ethera [1562 1Kb] . His ita peractis dux pre gaudio faciem perfusus lacrimis, sic orat [1563 1Kb] : O [1564 1Kb] Christi martir, beate Adalberte [1565 1Kb] , nostri semper et ubique miserate [1566 1Kb] , nunc solita nos respice pietate, et nobis peccatoribus propiciare, atque ad [1567 1Kb] tuam sedem [1568 1Kb] Pragensis ecclesie per nos quamuis peccatores referri non dedignare. Mira res et ualde stupenda, cuius tumbam nudius tercius contingere non poterant, continuo dux et episcopus sine impedimento corpus eius sarcophago leuant et serico cooperientes in superiori  altari locant, ut plebs sua uota soluat [1569 1Kb] , que Deo et eius sancto uouerat, atque eadem die [1570 1Kb] composite sunt 200 marce altaris in arce [1571 1Kb] .

O Deus omnipotens, mundum per secla reuoluens,
Qui semper regnas, solus qui cuncta gubernas,
Nil fit, nec fuit in mundo nec erit, bone Christe,
tuo sine nutu. Quisnam mortalis hoc unquam credere posset, ut ad gentes apostatrices iam in celesti regno laureatus corpus suum referri sineret, quarum [1572 1Kb] aspernatus facinora aufugit [1573 1Kb] consortia, cum adhuc uiueret. Sed si maiora Dei et antiqua miracula [1574 1Kb] perpendimus, quomodo populus Isreliticus sicco  uestigio transiuit mare, qualiter de sicca rupe fluxerunt [1575 1Kb] aque, uel qualiter factor orbis apparuit in orbe natus ex Maria uirgine, non ammirari, sed potius Deo, qui fecit et facere potest que uult, nos decet humiliari et eius gratie totum assignare; cuius gratia inspirante ascendit in cor ducis, ut similiter transferret [1576 1Kb] corpus archipresulis eiusdem ciuitatis, nomine Gaudencii  qui in eadem forte [1577 1Kb] ecclesia quiescebat. Hic utique [1578 1Kb] superius retulimus, non solum carnali uerum et spirituali [1579 1Kb] coniunctione [1580 1Kb] frater sancti Adalberti et comes indiuiduus in omni labore et erumna fuit, et si cum eo non corpore martirium [1581 1Kb] , mentis tamen compassione tulit. Nec enim fieri poterat ut [1582 1Kb] gladius animam eius non petransiret, cum germanum suum  rompheis paganorum in frusta [1583 1Kb] concidi uideret, et ipse pariter occidi ualde optaret [1584 1Kb] . Item [1585 1Kb] uisum est [1586 1Kb] duci [1587 1Kb] et episcopo, ut [1588 1Kb] quinque fratrum reliquias sancto corpori adiunctas, quorum de uita ac passione satis supra retulimus [1589 1Kb]  , qui [1590 1Kb] in eadem ciuitate sed in alia ecclesia quiescebant, pariter [1591 1Kb] eum summa diligentia transferant. Quid multa?

5. uentum erat cum omni sacra sarcina in prosperitate et letitia Bemiam, et in uigilia [1592 1Kb] sancti Bartholomei apostoli prope metropolium Pragam  castra metati sunt circa riuulum Rokitnicam [1593 1Kb]  , ubi lucescente die clerus et uniuersa plebs cum processione occurrit, cuius longam seriem latus uix explicuit campus. Talis enim processio fuit? Dux ipse et episcopus humeris subnixi dulce pondus portant martiris Christi Adalberti; post simul abbates ferebant reliquias quinque [1594 1Kb] fratrum, deinde archipresbiteri gaudent onere Gaudentii archiepiscopi, quos electi 12 [1595 1Kb] presbiteri, uix sustentantes pondus [1596 1Kb] aurei crucifixi, secuntur--- nam dux Mesco ter [1597 1Kb] semetipsum hoc apponderarat auro,---quinto [1598 1Kb] loco ferunt tabulas tres graues auro que circa altare, ubi sanctum corpus [1599 1Kb] quieuit, posite fuerant. Erat enim maior tabula quinque ulnarum in longitudine et decem palmarum  in latitudine, ualde adornata lapidibus preciosis et cristallinis sachis  . Cuius inscriptus fuit hic in margine uersus:

Ter centum libras apponderat hoc opus auri.
Postremo plus quam centum plaustris ducunt inmensas campanas et omnes Polonie gazas, quas sequitur innumera nobilium uirorum turma, asstricti [1600 1Kb] manicis ferreis et contriti colla bagis [1601 1Kb]  , inter quos, heu! male captus, adductus est meus attauus [1602 1Kb] .

   Consors in clero, presbiter officio.
   O dies illa, dies [1603 1Kb] Bemis honoranda et per secula memorie commendanda
   sacris mysteriis frequentanda, dignis preconiis celebranda,
   laudibus deuotissime [1604 1Kb] ueneranda,
   diuitibus letabunda, debilibus exoptanda,
pauperibus iocunda, datione elemosinarum decoranda,
et omnibus bonis [1605 1Kb] studiis excolenda, in qua festis festa
refulgent accumulata. O nimium [1606 1Kb] felix metropolis Praga,
olim sacro duce [1607 1Kb] sublimata, nunc beato presule [1608 1Kb] decorata,
a Domino Deo tibi collata excipis gaudia geminata,
et per has binas misericordie oliuas
fama uolas [1609 1Kb] ultra Soromatas [1610 1Kb] atque Sarigas [1611 1Kb] .
 Facta est autem hec translatio beatissimi Christi martiris Adalberti anno dominice incarnationis  1039.  [1612 1Kb] Kal. Septembris [1613 1Kb] .

6. Sed his prosperis a Deo [1614 1Kb] concessis improbus  delator non defuit [1615 1Kb] , qui apostolico uti gesta hec erant retulit [1616 1Kb] , diuinas sanctiones et sanctorum patrum traditiones uiolasse ducem Bemie et episcopum promulgauit; et si hoc inultum domnus papa  pretermitteret, iura apostolice sedis per totum mundum obseruanda imminueret. Continuo sacer conuentus celebratur, canones recitantur, sacre Scripture scrutantur. Dux et episcopus, quamuis absens, de presumptione arguitur: alii ducem omni dignitate priuatum per tres annos in exilium decernunt, alii episcopum ab omni pontificali officio suspensum, quoad usque uiuat, in claustro monachorum degere iudicant, alii ambos gladio anathematis feriendos clamant.

7. Interea legati ducis et episcopi Bemorum ex  parte tocius populi et ipsorum Roman adueniunt, ferentes mandata magis muneribus oblita [1617 1Kb] quam facundie uerbis [1618 1Kb] polita. Quibus ubi data est copia fandi, in conspectu [1619 1Kb] apostolici et sacri concilii tali sermone causam sue legationis sunt prosecuti [1620 1Kb] . O fidei catholice et sedis apostolice sanctissime rector, et o patres in libro uite [1621 1Kb] conscripti, quibus a Deo collata est potestas iudicandi simul et miserendi, miseremini peccasse confitentibus, parcite penitentibus simul et ueniam postulantibus. Fatemur enim quod illicita et contra canonum statuta egimus, quia de tam [1622 1Kb] longinquis partibus ob tam breue temporis spacium ad tam sanctum negotium uestrum [1623 1Kb] nequiuimus habere nuncium. Sed quicquid est illud, quod fecimus, sciatis, o patres, sciatis [1624 1Kb] , conscripti,  nos non ex temeritate, sed pro magna utilitate Christiane religionis atque bona intentione id recisse. Aut, si unquam bona intencio cadit in uitium, o sanctissimi patres, secundum uestrum iudicium parati sumus nostrum emendare flagicium. Ad hec apostolicus paucis: Si penitet, inquit, haud nocet error. Mox legati summoti a concilio [1625 1Kb] potiuntur hospicio, sequenti die reddituri rationem in iudicio. Illa autem nocte ducis missi et episcopi, circueuntes [1626 1Kb] corruperunt pecunia cardinalium astuciam, auro subplantant iusticiam, mercantur precio clementiam, muneribus leniunt [1627 1Kb] iudicialem sentenciam. Postera autem die iterum legatis sacri concilii in capitolio [1628 1Kb] presentatis, domnus apostolicus  os aperuit sacrum, ponderosis uerbis et auctoritate plenum. Sicut, inquit, pertinacibus in impietatis culpa [1629 1Kb] est seuior exerenda [1630 1Kb] uindicta, ita reatum suum recognoscentibus et penitenciam desiderantibus facilem prebemus assensum [1631 1Kb] , et ab hoste [1632 1Kb] inflictis uulneribus misericordie adhibemus [1633 1Kb] antidotum. Magnum enim peccatum est aliena rapere, sed maius christianos non solum spoliare, uerum etiam captiuare et captiuos [1634 1Kb] ceu bruta animalia uendere, nimis est abhominabile: quod uos perpetrasse in Polonia, nobis relatum est per ueridica nuncia. Quod autem nulli liceat sine nostra permissione de loco ad locum sacrum transferre corpus, testantur canones, prohibent [1635 1Kb] patrum decreta, et presumptores huiuscemodi [1636 1Kb] rei diuina iubent eloquia  gladio anathematis ut feriantur. Sed quia uos siue per ignorantiam siue bone intentionis ob gratiam hanc rem fecistis, precipimus [1637 1Kb] ut pro hac tam temeri [1638 1Kb] presumptione dux uester et episcopus cenobium omnibus ecclesiasticis usibus et honoribus sufficienter amplificatum in competenti [1639 1Kb] loco construant, probatasque personas ac officia seruientium clericorum ex more constituant, ubi Deo sedulum seruicium tam pro uiuis fidelibus quam pro defunctis in sempiternum exhibeatur, ut saltem uel sic in conspectu Dei reatus uestri transgressio deleatur. Mox legati ualde [1640 1Kb] exhylarati proficiscuntur et referunt duci iussa apostolici. Quibus dux, uelut diuinis iussis obtemperans, sub honore sancti Wencezlai martiris in urbe Boleslau [1641 1Kb] iuxta flumen Labe  , ubi idem sanctus  [1642 1Kb] olim feliciter consummauit martirium, uenustissimum fabricauit cenobium, in quo, sicut et hodie cernitur, Deo seruit caterua fratrum numerosa, et habetur prepositura et basilica ualde religiosa  .

8. Anno domin. incarn. 1040. Fama, qua nullum peius malum uiget in mundo  , et que mendaciis pinguescit, et miscens plura paucis, falsa ueris, uolando crescit, perfert ad aures imperatoris secundi Heinrici  cencies plus, quam uerum fuit, pondus auri et argenti Bemos de Polonia asportasse. Tunc imperator [1643 1Kb] cepit querere occasiones aduersus eos, quoquomodo [1644 1Kb] ab eis quod sibi dictum fuerat [1645 1Kb] eriperet aurum. Et mandans per questionarios,  ut argentum, quod in Polonia rapuerant, nisi infra statutum terminum usque ad unum obulum [1646 1Kb] sibi mittant, minatur bellum. Ad hec Sclaui inquiunt: Semper saluo tenore nostre legis fuimus et hodie sumus sub imperio Karoli regis et eius successoribus, nostra gens nunquam extitit rebellis, et tibi in omnibus bellis mansit et semper manebit fidelis, si iusticiam nobis tantum [1647 1Kb] facere uelis. Talem enim nobis legem instituit Pippinus  , magni Karoli regis filius, ut annuatim imperatorum successoribus 120 boues electos et 500 marcas soluamus---marcam nostre monete 200 nummos dicimus  ---hoc testatur nostratum etas in etatem [1648 1Kb] ; hoc omni anno sine refragatione [1649 1Kb] tibi soluimus et tuis successoribus soluere uolumus. At si aliquo preter solitum  legis [1650 1Kb] iugo nos aggrauare uolueris, mori potius prompti sumus, quam insuetum ferre onus. Ad hec imperator respondit [1651 1Kb] : Regibus hic mos est semper aliquid noui legi addere anteriori, neque enim omnis lex est constituta tempore in uno, sed per successores regunt creuit series legum. Nam qui regunt leges non reguntur legibus, quia lex, ut aiunt uulgo, cereum habet nasum [1652 1Kb] , et rex ferream marum et longam, ut eam flectere queat, quo sibi placeat. Pippinus rex [1653 1Kb] fecit quod uoluit; uos autem nisi quod uolo faciatis, ostendam uobis, quot [1654 1Kb] pictos habeam clipeos aut quid bello ualeam.

9. Et statim mittens litteras per totum regnum, ualde fortem colligit exercitum  . Altera uia qua itur per [1655 1Kb] Zribiam [1656 1Kb] , et est exitus de silua in  istam terram per castrum Hlumec [1657 1Kb]  , iussit Saxones intrare Bemiam, quorum tunc temporis dux [1658 1Kb] erat Occardus [1659 1Kb]  , cui omnis Saxonia tanquam regi paruit per omnia. Fuit enim uir magni consilii, et in ordinandis [1660 1Kb] regni negotiis  singulari sollertia preditus et rebus bellicis a puericia deditus, sed nunquam belli felices obtinuit successus. Ipse autem cesar castra metatus est ex utraque parte fluminis Rezne [1661 1Kb]  . Postera autem [1662 1Kb] die pertransiens castrum Kanb [1663 1Kb]  cum admoueret aquilas silue que dirimit Bawariam atque Bemiam  , ut [1664 1Kb] cognouit quod obstruerent Bemii uias per siluam [1665 1Kb] , indignatus parum tacuit, concuciensque caput ter concipit iras  cesare [1666 1Kb] dignas [1667 1Kb] , atque in hec uerba soluit ora: Licet exstruant muros siluis [1668 1Kb] altiores, licet eleuent turres sublimes usque ad nubes, uti frustra iacitur rete ante oculos pennatorum, sic nichil ualent contra Teutonicos obpugnacula Bemorum [1669 1Kb]

Aut si ascendent super nubila, aut si includant [1670 1Kb] ,
 se inter sidera,
   perditam et miseram gentem nichil ista iuuabunt.
   Sic ait et iussit cunctos irrumpere siluam,
et ipse [1671 1Kb] eos precedens ascendit montem [1672 1Kb] altum in media silua situm, sedensque in tripode dixit [1673 1Kb] ad astantes tocius regni principes:

Hac in ualle cohors ignaua latet Bemorum,
quasi mus agrestis in suis receptaculis
antrorum. Sed fefellit cesarem sua opinio [1674 1Kb] , nam ultra alterum montem fuit illorum munitio. Tunc unumquemque cesar appellans nomine, prius marchiones, dehinc quosque nobiliores armatos premittens, iubet pedestres ire in pugnam, his uerbis pollicitans eis uictoriam: Non est, inquit, uobis opus laborioso certamine; tantum descendite, certe ipsi  fugient [1675 1Kb] pre timore, nequeunt enim uestrum impetum ferre. Ite mei, ite, falcones, pauidas capite palumbes, et ut feroces leones, more luporum, qui dum irrumpunt ouilia ouium [1676 1Kb] , non curant de numero, et non nisi toto grege mactato pociuntur edulio.

 10. Mox secundum iussum regis ruunt loricata [1677 1Kb] agmina; de primo loco pugne certant proceres,

Conspicue [1678 1Kb] nitent acies ut lucida glacies,
et ut sol refulsit eorum in arma, resplendent frondes siluarum ab eis et cacumina montium. Descendentes autem in uallem neminem inueniunt, quia hinc et illinc spissa silua et inpenetrabilia sunt loca; et sicut solet in omni certamine fieri, subsequentes etiam inuitos inpellunt ad pugnam precedentes, sic iam fatigati proceres iterum conpelluntur [1679 1Kb] a subsequentibus transcendere alterum montem. Sed iam estu [1680 1Kb] et siti sicco [1681 1Kb] lingua adheret palato; uires deficiunt, dextere languescunt, anhelitus egros de pectore trahunt, nec tamen sistere queunt [1682 1Kb] gradum. Alii super scuta suas [1683 1Kb] loricas deiiciunt,  alii stant appodiati arboribus, frustra inanem auram captantes, alii iacuere ut trunci, homines crassi et insueti itinere certamine pedestri, et cum applicuissent munitioni, exoritur undique clamor,  , ascendit ut nebula super siluam fatigato de corpore uapor. Quod uidentes Bemi ad breue tempus hesitauerunt, moxque, ut intellexerunt uiribus eos defecisse, audacter prosiliunt [1684 1Kb] de munitione. Audatiam

Dabat eis inuicta soror fortune Bellona
O fors [1685 1Kb] fortuna! nunquam es perpetuo bona
Instabilique rota magnates mergis in ima.
Fortunatorum en ora [1686 1Kb] uerenda uirorum
Ungula ferrata [1687 1Kb] saltantium fedat equorum,
et uentres in deliciis ac lumbos baltheis bis [1688 1Kb] cocco  [1689 1Kb] tinctis [1690 1Kb] precinctos [1691 1Kb] runcinus [1692 1Kb]  pede rumpit, et distrahit intestina et exta ceu [1693 1Kb] fasciam aut ligamina cruris.

Plura referre pudet de tante [1694 1Kb] nobilitatis
Morte repentina nec scriptis promere digna.
Tanta enim nobilium ibi [1695 1Kb] facta est strages uirorum, quanta nec in campis Emathie [1696 1Kb]  , nec in tempore Sille, nec aliqua [1697 1Kb] mortalium peste, nec hostili unquam gladio [1698 1Kb] , fertur simul Teutonicorum interisse nobilitas. Interea cesar sedens montis in supercilio, sue mentis fallitur augurio. Nam dum suos uinci non estimat ab hoste, uictores  ut uidit adesse cruentos, insiliens tergo sonipedis [1699 1Kb] , incumbit iubis et

Admouet [1700 1Kb] lumbis calcar quadrupedis cesar; quem nisi habuisset promptum, eadem hora descendisset in orcum sine mora Romanus imperator  .

11. Dum hec ibi geruntur, Saxones cum duce Okardo [1701 1Kb] de quo supra dixi, Bemiam ingrediuntur et unam paruam regionem, que est circa fluuium [1702 1Kb] Belinam [1703 1Kb] , hostiliter demoliuntur. Interea dux eorum famam ut percepit sinistram, Sclauos de cesare habuisse uictoriam, fixit [1704 1Kb] gradum ad pontem Gneuin [1705 1Kb]  iuxta fluuium Belinam [1706 1Kb] , ualde sollicitus utrum bello fortunam temptaret, an cum [1707 1Kb] tanto dedecore [1708 1Kb] repatriaret. Maluit tamen prius experiri [1709 1Kb] animum ducis, et per nuncios  temptans eum uerbis suadet amicis: Qui te modo pugnando [1710 1Kb] uicisse gaudes, si supplicando uicisses, melior multo [1711 1Kb] uictor [1712 1Kb] fuisses; propterea noli temetipsum super te inaniter exaltare, quia durum est tibi contra stimulum calcitrare. Nam qui modo, quasi parcendo uobis et miserando, uestram terram cum paucis intrabat, eius interim gratiam nisi inueneritis [1713 1Kb] , cito cum tanta multitudine exercituum superueniet, quibus nec fontes uestri sufficient, et quos uestra terrula uix capiet; tunc erunt nouissima peiora prioribus. Unde iterum admoneo te et consilium do, ne totum, quod possidere uideris, amittas. Peginam [1714 1Kb] pecuniam  , que omnia superat, iratos placat, inimicos reconciliat, per tibi fideles amicos [1715 1Kb] non modicam cesari mittas, quatenus pro te ipsa  intercedat et eius tibi [1716 1Kb] gratiam acquirat. Ad hec dux Bracizlaus ira commotus salubres spreuit monitus, et innixus manum capulo sic ait: Dicite uestro [1717 1Kb] Occardo [1718 1Kb] : Consilii satis [1719 1Kb] est mihi, neue [1720 1Kb] monendo profecisse putes. Audiant te [1721 1Kb] Saxones saxis rigidiores, et si qui sunt inconsulti [1722 1Kb] homines, qui te sapere aliquid putant. Ego autem, nisi his in tribus diebus hac de mea prouincia sine omni uiolentia exeas, hoc [1723 1Kb] ense caput tuum abscidam, et tua ora ponam tibi ad posteriora.

Cesaris in curte quid agatur, non mihi cure est [1724 1Kb] .  Quamdiu in femore Bracizlai pendet ensis, non lac sed similis fluet sanguis ex latere cesaris. Que cum [1725 1Kb] duci [1726 1Kb] relata fuissent, quamuis nimis egre id tulisset, tamen inuitus ceu lupus, qui, [1727 1Kb] cum amittit predam et inuestigantibus canibus submittens caudam repetit siluam, sic dux Occardus cum magno dedecore repedat in Saxoniam. Item relatum est duci Bracizlao [1728 1Kb] de Pricos [1729 1Kb] comite, qui prefuit [1730 1Kb] Beline [1731 1Kb] in urbe, quod corruptus Saxonum pecunia non stetisset ex aduerso munitionis in custodia; sed, ubi sunt nemora hostibus peruia, ibi posuisset [1732 1Kb] presidia  . Hunc enim dux prefecerat toti [1733 1Kb] cohorti que fuit de Morauia, et tribus legionibus que fuerant [1734 1Kb] misse in auxilium de Ungaria  . Quem statim [1735 1Kb] dux [1736 1Kb] iratus,  erutis oculis, manibus et pedibus abscisis, iussit precipitari [1737 1Kb] in abyssum [1738 1Kb] fluminis [1739 1Kb] , anno dominice incarnationis 1041.

Imperator Henricus pugnat cum duce Brzieczislao et turpiter fugatur. 2. 2a. 2b.

12. Anno dom. inc. 1042  . Heinricus imperator, semper magnificus triumphator, uolens ulcisci suorum ruinam inclitorum, intrat tribus itineribus terram Bemorum, et eam fere totam hostiliter deuastat, ac multas ciuitates, quas illi defendere non ualentes deseruerant, igne succendit. Et ut peruenit ad urbem Pragam, ante ipsam ex aduerso fixit aquilas Sibenica [1740 1Kb] in monticulo  . Ibi nichil actum dignum relatu comperi [1741 1Kb] , nisi quod presul Seuerus

 Cesaris ad castra clam noctu fugit ab urbe, timens, ut estimo, ne quasi domino suo rebellis priuaretur sedis honore pontificalis. Quod uidens dux Bracizlaus

Nescit quid faciat, mentem dolor undique turbat. Iam penitet eum olim pugnasse contra cesarem [1742 1Kb] iam penitet eum spreuisse [1743 1Kb] monita ducis Occardi, iam mauult [1744 1Kb] precibus pugnare, et eum [1745 1Kb] precibus superare [1746 1Kb] quem olim pugnando superarat; atque his uerbis temptat diram deflectere  cesaris iram:

Bella geris, cesar, nullos habitura triumphos  . Nostra [1747 1Kb] terra tua est camera, nosque tui sumus, et esse tui [1748 1Kb] cupimus. Nam qui suos in subiectos seuit,

Hoste crudeli crudelior noscitur esse; si spectas ad robur tui exercitus, nos tibi nec moment rerum sumus. Cur ostendis potentiam tuam quasi contra folium, quod a uento rapitur? Nam uentus deficit ubi nichil sibi officit. Quod uis [1749 1Kb] ut sis, iam uictor es,

Iam tua iam cinge uictricia [1750 1Kb] tympora [1751 1Kb] lauro  .
Insuper ei promittit mille et quingentas marcas denariorum,  quod erat tributum trium annorum iam [1751 1Kb] preteritorum  .

Mox uelut insignis cum flammis estuat ignis,
si quis nimiam desuper fundit [1752 1Kb] aquam, paulatim impetum eius confundit, et preualentibus undis deficit ignis:

Haud secus [1753 1Kb] extinxit regina pecunia cesaris iram.
Nam qui olim hanc terram intrauerat inmitis, accepta pecunia reuertitur mitis, pace interposita.

13. Anno dominice incarnationis 1043 tanta fames fuit in Bemia, ut tercia pars populi interiret fame.

    Anno dominice incarnationis 1044.
     Anno dominice incarnationis 1045. obiit Gunter monacus 7 Idus Octobris  .
    Anno dominice incarnationis 1046. dedicatum est monasterium in urbe Bolezlau 14 Kal. Iunii [1754 1Kb] a Seuero Pragensis [1755 1Kb] ecclesie sexto episcopo  
    Anno dominice incarnationis 1047.
    Anno dominice incarnationis 1048.
    Anno dominice incarnationis 1049.
    Anno dominice incarnationis 1050.
    Anno dominice incarnationis 1051.
    Anno dom. inc. 1052. obiit Bozena [1756 1Kb] coniunx  Oudalrici [1757 1Kb] ducis, mater Bracizlai [1758 1Kb] .
    Anno dominice incarnationis 1053.
    Sanctus Procopius abbas  obiit. 2. 2a. 2b.
    Anno dominice incarnationis 1054. [1759 1Kb] urbs Wratizlau [1760 1Kb]  et alie ciuitates a duce [1761 1Kb] Bracizlao reddite sunt Poloniis, ea conditione ut quam sibi tam suis successoribus quingentas marcas argenti et 30 auri annuatim soluerent.
    Anno dominice incarnationis 1055 [1762 1Kb] .
    Dux Bracizlaus [1763 1Kb] uirtutum culmine clarus


Gemma Bemorum [1764 1Kb] , patrum lux clara suorum, cum adiuuante Deo totam sibi subiugasset Poloniam, nec non bis uictor, iam tercia uice proposuerat inuadere Pannoniam  , dumque precedens suum exspectat exercitum, Hrudim [1765 1Kb] in urbe acri pulsatur  egritudine; quam ut sensit magis magisque ingrauescere, et sui corporis uires euanescere, conuocat eos qui forte aderant terre [1766 1Kb] primates, quibus astantibus uerbis fatur talibus: Quia me mea fata uocant, et atra mors iam pre oculis uolat, uolo uobis assignare et uestre fidei commendare, qui [1767 1Kb] post me debeat rem publicam gubernare. uos scitis quia nostra principalis [1768 1Kb] genealogia, partim sterilitate, partim pereuntibus in [1769 1Kb] inmatura etate, me usque [1770 1Kb] ad unum [1771 1Kb] fuit redacta. Nunc autem, ut ipsi cernitis, sunt mihi a Deo dati quinque nati, inter quos diuidere regnum Bemie non uidetur mihi esse utile, quia omne regnum in seipsum [1772 1Kb] diuisum desolabitur. Quia [1773 1Kb] uero ab origine [1774 1Kb] mundi, et ab initio Romani imperii, et usque ad hec tempora  fuerit fratrum [1775 1Kb] gratia rara, testantur nobis exempla rata. Nam Cain [1776 1Kb] et Abel, Romulus et Remus, et mei ataui Bolezlaus et sanctus Wencezlaus, si spectes quid fecerint [1777 1Kb] fratres bini, quid facturi sunt quini [1778 1Kb] ? Hos ergo [1779 1Kb] quanto potiores ac potenciores intueor, tanto mente presaga peiora augurior. Heu mens [1780 1Kb] semper pauida genitorum de incertis satis natorum! Unde preuidendum [1781 1Kb] est ne post mea fata [1782 1Kb] aliqua inter eos oriatur discordia propter  obtinenda regni gubernacula. Qua de re rogo uos per Dominum [1783 1Kb] , et obtestor fidei uestre per sacramentum, quatinus inter meos natos siue nepotes semper maior [1784 1Kb] natu summum ius et solium obtineat in principatu, omnesque [1785 1Kb] fratres sui, siue qui sunt orti herili de tribu, sint sub eius dominatu  . Credite mihi, nisi monarchos [1786 1Kb] hunc regat ducatum, uobis principibus ad iugulum, populo ad magnum deueniet [1787 1Kb] damnum  . Dixerat, et inter astancium manus corporeos artus linquens petit ethera flatus eius 4 Idus Ianuarii [1788 1Kb]  , ac magnus planctus est desuper illico factus [1789 1Kb] . Quante autem dux iste Bracizlaus frugalitatis [1790 1Kb] , uel quante discretionis in diuinis legibus [1791 1Kb] et humanis iudiciis, aut quam largus dator [1792 1Kb] elemosinarum et quam pius fautor  ecclesiarum siue uiduarum fuerit, facundia Tullii prius defecisset, quam singula eius queque merita explicuisset [1793 1Kb] .

14. Post cuius obitum filium eius primogenitum nomine Spitigneu [1794 1Kb] omnes Bemice gentis, magni et parui, communi consilio et uoluntate pari eligunt sibi in ducem [1795 1Kb] , cantantes kirieleison cantilenam dulcem. Erat enim uir ualde speciosus, cesarie pice nigrior atra, barba [1796 1Kb] prolixa, facie leta [1797 1Kb] , gene eius candidiores niue, et parum rubentes per medium. Quid plura?

uir bonus et talos a uertice pulcher ad imos
erat  . Prima [1798 1Kb] die qua intronizatus est, hic magnum et mirabile ac omnibus seclis memorabile fecit hoc sibi memoriale; nam quotquot inuenti sunt  de gente Teutonica, siue diues, siue pauper, siue [1799 1Kb] peregrinus, omnes simul in tribus diebus iussit eliminari de terra Bemia  , quin etiam et genitricem non tulit remanere suam, de qua supra meminimus  , Ottonis natam, nomine Iuditham. Similiter et abbatissam  sancti Georgii, Brunonis filiam, eliminat, quia hec olim antea eum uerbis offenderat acerbis. Nam dum pater eius Bracizlaus reedificaret menia tocius urbis Prage per girum,  et hic [1800 1Kb] supradictus heros a patre sibi concessam Satec [1801 1Kb] haberet [1802 1Kb] prouinciam, forte [1803 1Kb] exiit ut cum suis circa sancti Georgii claustrum componeret murum. Et cum nullo modo recte poni posset murus, nisi destrueretur fornax abbatisse qui ibi [1804 1Kb] forte stabat, iactata fune in media, tunc aliis hoc facere cunctantibus, accessit natus herilis, et quasi risum sibi faciens, cum magno cachinno [1805 1Kb] iussit eum deiicere subito in torrentem Bruzincam [1806 1Kb] , dicens: Hodie domina abbatissa calidas non gustabit placentas. Quod agnoscens abbatissa exiit irata de claustro, et ualde moleste eius dicta ferens, sic eum yronicis aggreditur et confundit dictis:

Nobilis, insignis, uir fortis et inclitus armis,
Quam magnas turres nunc expugnauit et urbes,
 Et sibi famosum fert de fornace triumphum,
Timpora iam lauro uictricia cingat et auro.
Clerus multimodas campanis [1807 1Kb] personet [1808 1Kb] odas,
Dux quia deiecit [1809 1Kb] fornacem miraque fecit.
Ah [1810 1Kb] ! pudet effari [1811 1Kb] que non pudet hunc operari.
Corpore diriguit uir, uox et faucibus hesit  ,
Indignansque [1812 1Kb] suam gemitu compescuit iram  .

Hec quoniam [1813 1Kb] abbatisse dicta dux alta in mente reposita  reseruarat [1814 1Kb] , postquam est intronizatus, priusquam [1815 1Kb] sancti Georgii ecclesiam intrarat [1816 1Kb] , abbatissam expellit [1817 1Kb] mandans sibi talia [1818 1Kb] : Nunc potius conuenit clerum resonare odas et pulsare campanas, cum abbatissa foras et [1819 1Kb] de terra hac eiicitur [1820 1Kb] , quam cum fornax eius deiicitur. Ecce uir fortis et inclitus armis non turres, non  urbes expugnando, sed te abbatissam [1821 1Kb] , illius fornacis [1822 1Kb] dominam, hodie eiiciendo [1823 1Kb] fert [1824 1Kb] famosum triumphum, et cingit timpora lauro. Et ut iussum fuerat, super bigam imposita fertur uelociter abbatissa, et cicius dicto eiicitur huius terre de confinio.

15. His ita [1825 1Kb] peractis, uadit nouus dux nouum disponere Morauie regnum, quod olim pater eius inter filios suos diuidens, partem dimidiam [1826 1Kb] Wratizlao  [1827 1Kb]  partem alteram Chonrado [1828 1Kb] , et Ottoni [1829 1Kb] dederat; Iaromir autem adhuc deditus studiis inter scolares uersabatur alas. Premisit autem dux Spitigneu illius terre [1830 1Kb] ad primates litteras, in quibus nominatim uocat trecentos uiros, quos ipse nouit [1831 1Kb] meliores et nobiliores [1832 1Kb] ex omnibus ciuitatibus, et ut sibi ad urbem Hrudim [1833 1Kb] occurrerent [1834 1Kb] , per salutem capitis sui mandat. Iussa uiri faciunt, et iam [1835 1Kb] ultra portam custodie in agris Grutou [1836 1Kb]  duci obuiam ueniunt, quos statim dux [1837 1Kb] , iratus quia non ad condictum locum occurrerant, iussit comprehendere, et catenatos misit ad custodiendum, diuidens eos per singulas ciuitates Bemie, equos autem et arma eorum inter suos distribuit, et tenuit uiam in Morauiam. Quod audiens  frater eius [1838 1Kb] Wratizlaus ualde eum timuit, et secessit in partes Pannonie [1839 1Kb]  , relicta coniuge Olomuc [1840 1Kb]  in urbe. Quem rex Andreas gratanter suscepit, et quandiu secum [1841 1Kb] fuit, honorifice eum habuit. Ergo dux Spitigneu, postquam ad suum placitum [1842 1Kb] omnia ordinauit in Morauia, fratres suos accepit, ut essent secum in curia, Conradum [1843 1Kb] preficiens uenatoribus, Ottonem uero posuit super pistores atque cocos magistrum [1844 1Kb] . Nurum autem suam comprehensam misit in quoddam castrum [1845 1Kb] munitissimum nomine [1846 1Kb] Lescen [1847 1Kb]  , committens eam ad custodiendum comiti nomine [1848 1Kb] Mstis [1849 1Kb] , quam ille, non ut decuit talem dominam, custodiuit, nam omni nocte eius pedem suo cum pede [1850 1Kb] muniuit compede. Quod uir eius audiens  egre tulit, et quid mercedis comiti pro tam temeri facto postea reddiderit, in sequentibus patebit  .

16. Post unum uero mensem [1851 1Kb] euolutum interuentu Seueri episcopi et comitum nurum suam dimittit, et [1852 1Kb] dans ei conductum, fecit eam [1853 1Kb] redire ad suum maritum. Que quoniam [1854 1Kb] uicina partui erat, dum ire properat [1855 1Kb] , matricem uiciat, et infra spacium trium dierum spiritum [1856 1Kb] exalat pulcherrima mulierum [1857 1Kb] , quia non potuit [1858 1Kb] uteri exponere  pondus inmaturum. Cuius de morte rex [1859 1Kb] Andreas [1860 1Kb] cum uideret suum hospitem usque adeo merentem,

His iuuenem dictis mestum solatur amicis  : O mi care hospes, Deus faciat, ut sis sospes. De cetero, iacta super Dominum [1861 1Kb] curam tuam, et spera in eum, et ipse faciet, ut hic meror cicius [1862 1Kb] uertatur in gaudium. Sepe enim fit ut, unde homo minus proficui [1863 1Kb] sperat, inde plus commodi [1864 1Kb] ferat. De obitu autem tue consortis esto uir fortis, nec dolendo excedas modum, quasi tibi soli aliquid contingerit nouum, cum omnibus hominibus constet notum,

Omne redire [1865 1Kb] suum humanum corpus ad hortum. Dixerat et tristem secum ducit [1866 1Kb] ad mensam hospitem, ubi opimis ferculis reficiuntur [1867 1Kb] atque mero  leni efficiuntur leti. Forte fuit huic regi [1868 1Kb] unica [1869 1Kb] gnata [1870 1Kb] , nomine Adleyta [1871 1Kb]  , iam [1872 1Kb] thoro maritali [1873 1Kb] tempestiua, ualde formosa et multis procis nimium spes inuidiosa. Hanc hospes ut uidit misere adamauit, quod rex bonus non recusauit, atque [1874 1Kb] post paucos dies matrimonio sibi eam copulauit. Quod cum audisset dux Spitigneu, sagaci ingenio precauens ne forte inuaderet frater suus totam [1875 1Kb] cum Ungaris Morauiam, mittens nuncios reuocat eum de Ungaria, et reddidit sibi [1876 1Kb] ciuitates, quas ei ante [1877 1Kb] pater suus dederat in Morauia  . Erat enim dux [1878 1Kb] Spitigneu uir prudens [1879 1Kb] rerum in discrimine, sciens arcum suum tendere et laxare in oportuno [1880 1Kb] tempore. Cuius inter ceteras uirtutes hoc precipuum studium memoria dignum posteris  uero imitabile exemplum proferimus [1881 1Kb] in medinm. Talis enim mos suus erat, semper quadragesimali tempore [1882 1Kb] aut monachorum aut canonicorum degens in claustro, elemosinis uacabat, diuinis officiis instabat, uigiliis et oracionibus [1883 1Kb] inherebat, sic tamen, ut ante matutinalem melodiam aut cum extensione manuum aut cum genuflexionibus totam ruminaret psalmodiam. Post completorium uero ad instar monachorum seruat [1884 1Kb] silentium usque ad prime statium [1885 1Kb] . Et quamdiu ieiunus fuit, ecclesiastica  disponit [1886 1Kb] negotia, post prandium autem secularia tractat [1887 1Kb] iudicia [1888 1Kb] . Pelliciam autem [1889 1Kb] episcopalem et tunicam clericalem, quam desuper induens [1890 1Kb] in capite ieiunii per totam quadragesimam gestabat, in cena Domini suo capellano cubiculario eam dabat, bene et religiose reputans, ut qui tempore penitencie particeps laboris [1891 1Kb] fieret, in die magne festiuitatis [1892 1Kb] non inmunis habiret.

17. Anno dominice incarnationis 1056.

Anno dominice incarnationis 1057.

Anno dominice incarnationis 1058. 4 Nonas Augusti  Iudita coniunx Bracizlaui, ductrix Bemorum, obiit, quam quia filius suus Spitigneus eiecerat de regno suo, cum non posset aliter ulcisci [1893 1Kb] iniuriam suam in filio, ad contumeliam eius  et omnium Bemorum nupserat Petro regi Ungarorum  . Hec postea [1894 1Kb] a filio suo Wratizlao duce inde translata et sepulta est [1895 1Kb] Prage iuxta uirum suum Bracizlaum, sanctorum martyrum uiti, Wenceslai, Adalberti [1896 1Kb] in ecclesia honorifice [1897 1Kb]

Anno dominice incarnationis 1059.

Anno dominice incarnationis 1060. cum ad festum santi Wencezlai dux Spitigneu uenisset Pragam, uidens ecclesiam Sancti uiti non adeo magnam nec capessentem populum concurrentem ad festiuitatem sanctam, quam uidelicet ipse sanctus Wencezlaus construxerat [1898 1Kb] ad similitudinem [1899 1Kb] Romane ecclesie rotundam, in qua etiam eiusdem [1900 1Kb] corpus sancti Wenceslai quiescebat; similiter et aliam ecclesiolam [1901 1Kb] , que fuit contigua et quasi in portien  sita eiusdem ecclesie, cuius in medio nimis in [1902 1Kb] arto loco erat mausoleum [1903 1Kb] sancti [1904 1Kb] Adalberti; optimum ratus fore, ut ambas destrueret [1905 1Kb] et unam utrisque patronis magnam [1906 1Kb] construeret ecclesiam. Continuo per longum gyrum designat ecclesie locum, iacit fundamenta, feruet [1907 1Kb] opus  , surgit murus; sed eius felicia cepta in subsequenti mox anno intercipit mors inepta. Eiusdem anni tempore, quo legiones procedunt ad bella  , cum iam leuatis signis milicie dux [1908 1Kb] quasi  unius [1909 1Kb] dici iter ageret, obuiam habuit [1910 1Kb] uiduam, que flens et eiulans ac pedes eius deosculans. currens [1911 1Kb] post eum clamabat dicens:

Domine, uindica me de aduersario meo.
Et ille, Faciam, inquit, cum de [1912 1Kb] expeditione redeam. Et illa: Quid si, ait [1913 1Kb] , non redibis, cui me uindicandam [1914 1Kb] dimittis [1915 1Kb] ? Aut cur tuam mercedem a Deo accepturus omittis? Qui statim unius uidue ad peticionem intermittit expeditionem, eamque iusto iudicio uindicauit de aduersario. Quid ad hec uos, o moderni principes, dicitis, qui tot uiduarum, tot pupillorum ad clamores non respicitis, sed eos tumido fastu superbiendo despicitis? Talibus, ut supra diximus, misericordie uisceribus dux Spitigneu  hoc agnomen sibi asciuit, ut ab omnibus diceretur pater clericorum, defensor uiduarum. Sed quia sepius uidemus occulto Dei iudicio malos relinqui, bonos subtrahi [1916 1Kb] de medio, hic uir tante [1917 1Kb] probitatis est [1918 1Kb] ab hac luce subtractus 5 Kal. Februarii  , anno sui ducatus 6, anno uero [1919 1Kb] dominice incarnat. 1061 [1920 1Kb] .

Obiit Spitigneus dux Bohemorum 2. 2a.

18. Post cuius obitum frater eius [1921 1Kb] Wratizlaus, omnibus Bemis fauentibus, sublimatur in solium, qui confestim [1922 1Kb] Morauie regnum inter fratres suos diuidit per medium, dans Ottoni orientalem plagam  , quam ipse prius obtinuerat, que [1923 1Kb] fuit aptior uenatibus [1924 1Kb] et abundantior piscibus, occidentalem uero  , que est [1925 1Kb] uersus Teutonicos, dat Conrado,  qui et ipse sciebat Teutonicam linguam. Regio [1926 1Kb] autem illa est planior et campestris atque fertilior frugibus. Interea sole morante in prima parte piscium, bone indolis Iaromir iuuenis, audita nece fratris sui Spitigneu, quem non [1927 1Kb] minus quam [1928 1Kb] ut patrem timore et amore coluit, iam deposito puerili metu rediit [1929 1Kb] de studio, sperans aliquam portionem [1930 1Kb] se habiturum hereditatis in patrio regno. Quem dux Wratizlaus frater suus, ut sensit magis affectari [1931 1Kb] laicalem quam sacre doctrine miliciam, his uerbis castigat eius pertinatiam: Noli, inquit, frater [1932 1Kb] , noli a capite, cuius effectus es membrum, per apostasiam [1933 1Kb] abscidi [1934 1Kb] et [1935 1Kb] proiici in infernum. Olim diuina gratia per sui prouidentiam  [1936 1Kb] elegit [1937 1Kb] te in sacerdotii gradum, propterea et genitor noster tradidit te ad literarum exercicium, ut successor idoneus Seueri episcopi habearis, tantummodo Deo fauente si superstes fueris. Moxque intrante Martio mense, prima sabbati die, quando celebrantur [1938 1Kb] sacri ordines, quamuis inuitum et coactum atque nimis renitentem totondit eum, et in presentia ipsius ducis ordinatus est usque [1939 1Kb] ad diaconatus officium, legitque publice euangelium, et pontifici missam celebranti [1940 1Kb] iuxta morem ministrauit [1941 1Kb] . Post hec nouus diaconus, immo [1942 1Kb] antiquus dicendus [1943 1Kb] apostata Iulianus, parma [1944 1Kb] sacre milicie non bene abiecta  , et gratia [1945 1Kb] quam per inpositionem manus acceperat neglecta [1946 1Kb] , sumpsit militare cingulum, et aufugit cum suis  sequacibus ad ducem Polonicum  , mansitque secum usque Seueri [1947 1Kb] episcopi [1948 1Kb] ad obitum.

19. Ea tempestate Mztis comes urbis Beline [1949 1Kb] , filius Boris, uir magne audatie, maioris eloquentie, nec minoris prudentie, quamuis non inmemor quod suspectum ducem habuerit [1950 1Kb] , quia eius coniugem sibi quandoque a domino suo commissam in custodia tenuerit [1951 1Kb]  , tamen [1952 1Kb] audacter palatium ducis ingressus, rogaturus eum his uerbis suppliciter est aggressus: Fratris tui, inquit, per gratiam in honore sancti Petri apostoli edificaui ecclesiam, cuius ad dedicationis sollempnitatem quo dignemini aduentare [1953 1Kb] , simul et urbem aduentu tuo letificare, supplices meas ne despice [1954 1Kb] preces. Ille quamuis non inmemor accepte iniurie, quam olim sibi fecerat in  coniuge [1955 1Kb] , tamen propter nouitatem suam dissimulans in corde [1956 1Kb] quam habuit iram [1957 1Kb] , dixit: Ego ueniam, ciuitatem letificabo meam [1958 1Kb] , et quod res et iustitia postulat, faciam. Hoc uerbum, quod locutus est princeps, non intellexit comes [1959 1Kb] , et magnas duci agens grates [1960 1Kb] letus abiit, et parat que sunt necessaria ad magna conuiuia. uenerat dux et episcopus [1961 1Kb] et ecclesia, que est sita [1962 1Kb] in suburbio, mox dedicata, ascendit dux in urbem ad prandium [1963 1Kb] ; episcopus uero et comes in sua curte, que fuit ante ecclesiam, similiter positis mensis epulis discumbunt. Et inter prandendum [1964 1Kb] uenit nuncius qui diceret in aure [1965 1Kb] comiti: Ablata est tibi urbis prefectura et data est Koyate [1966 1Kb] , filio Wsseboris  [1967 1Kb] , qui tunc temporis primus erat in palatio ducis. Ad hec comes respondit: Dux est et dominus, de ciuitate sua faciat quod [1968 1Kb] sibi placet. Quod autem mea ecclesia hodie habet, auferendi dux potestatem non habet. Qui nisi illa nocte consilio presulis [1969 1Kb] et auxilio [1970 1Kb] aufugisset, procul dubio [1971 1Kb] oculos et pedem suum, quem olim compediuit cum pede coniugis ducis, amisisset [1972 1Kb] .

20. Anno dominice incarnationis 1062, 6 Kal. Februarii obiit ductrix [1973 1Kb] Adleyth [1974 1Kb] mater Iudithe et Ludmile, similiter et Bracizlai iunioris et Wratizlai, qui in [1975 1Kb] primo flore iuuentutis occidit [1976 1Kb] 13 Kal. Decembris. Euoluto autem fere unius anni spatio  post obitum ductricis Adleythe, Wratizlaus dux accepit uxorem nomine Zuatauam [1977 1Kb]  , Kasimir Poloniorum ducis natam, Bolezlai  uero et Uladizlai germanam, ex qua habuit quatuor liberos, bone indolis uiros, Bolezlauum, Boriuoy, Wladizlaum [1978 1Kb] , Sobezlauum [1979 1Kb]  . De quibus in suis locis, uti Deus dabit, satis copiose tractabitur.

    21. Anno dominice incarnationis 1063.
    Anno dominice incarnationis 1064.
    Anno dominice incarnationis 1065.
    Anno dominice incarnationis 1066.
    Anno dominice incarnationis 1067. Idus Decembris Seuerus sextus Pragensis ecclesie episcopus.


 Migrat [1980 1Kb] ab hoc mundo [1981 1Kb] , brauio fruiturque iocondo  . Hic utramque fortunam prosperam et aduersam satis expertus est; nam aliquando a duce Bracizlao captus, catenatus, carceri mancipatus  , utrumque simul in occulto et in aperto [1982 1Kb] martirium tulit. Hic fere omni tempore sui presulatus sine aliqua refragatione [1983 1Kb] et sine omni contradictione Bemie et Morauie quasi unum et indiuiduum episcopium [1984 1Kb] rexit, et rexisset, si non post obitum Zpitigneu [1985 1Kb] , nimia deuictus efflagitatione Wratizlai ducis, consensisset promoueri Iohannem episcopum in Morauia  . Prius tamen multorum sub testimonio huiusmodi [1986 1Kb] deliberato pheodo et alliodo siue concambio [1987 1Kb] , scilicet ut Pragensis presul 12 uillas que sunt in omni Bemia potiores pro illo episcopio  [1988 1Kb] eligat, insuper et centum marcas argenti annuatim de camera ducis accipiat; curtem autem que est in Morauia ad Sekircostel [1989 1Kb] cum suis appendiciis, ut antea sic et in posterum, possideat, similiter [1990 1Kb] et uillam Sliunicam cum foro, atque castrum ibidem situm in media aqua Zuratka [1991 1Kb] nomine, Podiuin [1992 1Kb]  dictum a conditore suo Podiua, Iudeo sed postea catholico  . Fertur autem quod fuisset in Morauia ante tempora Seueri quidam episcopus, ut reor, nomine Wracen [1993 1Kb]  . De qua parrochia  quantum conflictum cum predicto presule Iohanne successor Seueri Iaromir habuerit in loco suo declarabitur.

22. Tunc Conradus et Otto audientes Pragensem episcopum migrasse ad Christum, mittunt et reuocant fratrem suum Iaromir de Polonia, et discingunt eum zona militari, et iterum recipit [1994 1Kb] habitum et tonsuram clericalem. Interea dux Wratizlaus precauens sibi in futurum [1995 1Kb] , et [1996 1Kb] timens ne germanus suus, cum presul factus foret, cum predictis fratribus contra se conspirarent [1997 1Kb] , cepit tacitus secum tractare quoquo modo posset eum episcopio defraudare. Erat autem tunc temporis in curia ducis quidam Lanczo [1998 1Kb] capellanus, de Saxonia nobili prosapia natus, uir personatus  et  admodum literatus, ac prepositura Lutomericensis [1999 1Kb] ecclesie sublimatus, moribus et uita non contradicens honori pontificatus; et quia duci semper fidelis mansit, omnibus modis dux elaborabat [2000 1Kb] his Pragensis presul ut sit. Interim Conradus et Otto ueniunt de Morauia fratrem suum Iaromir secum afferentes [2001 1Kb] et subnixe [2002 1Kb] ducem pro eo [2003 1Kb] postulantes, quo sit [2004 1Kb] memor germanitatis, memor paterne institucionis [2005 1Kb] , memor sacramentorum, quibus pater suus obligarat fidem comitum, quod post Seueri presulis obitum Iaromir sibi eligerent [2006 1Kb] in episcopum. At ille, sicut erat in simulandis et dissimulandis rerum causis uir ingeniosus atque dolosus, ut uulpecula que non [2007 1Kb] illuc fugit [2008 1Kb] quo suam iactauit caudam [2009 1Kb] , ita dux aliud clausum  retinens in pectore, aliud promit [2010 1Kb] suis fratribus ore. Non est, inquit, unius hominis tractare hoc negotium, quod postulat communis ratio omnium. Sed quoniam nunc interim iam pars [2011 1Kb] maior populi et procerum milicie processit in castra, nusquam melius, ut reor, hac tractabitur de causa quam istius [2012 1Kb] terre ad custodie claustra  : ibi omnes [2013 1Kb] maiores natu huius gentis, ibi proceres [2014 1Kb] et comites, ibi qui sunt in clero meliores aderunt, quorum in arbitrio  stat episcopalis electio. Hoc ideo dux fecit, ut ibi inter suos milites, septus armis, munitus presidiis, posset contraire [2015 1Kb] suorum uoluntati fratrum, et hunc quem uolebat Lanczonem [2016 1Kb] sublimaret in episcopum. Sed frustratur [2017 1Kb] sinistra intencio ducis, [2018 1Kb] quia omnis potestas a Deo est, et esse presul non potest cui a Deo predestinatum aut [2019 1Kb] permissum [2020 1Kb] non est.

23. Quid multa [2021 1Kb] ? uentum erat ad custodie portam qua itur in Poloniam, et in loco qui dicitur Dobenina [2022 1Kb]  dux conuocat populum et proceres [2023 1Kb] in cetum, et fratribus suis [2024 1Kb] a [2025 1Kb] dextris et a sinistris assistentibus [2026 1Kb] , clericis uero et comitibus per longum gyrum considentibus [2027 1Kb] , et post eos cunctis militibus asstantibus, uocat Lanczonem,  et stantem in medio laudat et commendat [2028 1Kb] eum populo, sic ei clara uoce, dicens: Egregia tua fides mihi spectata cottidie exigit [2029 1Kb] hoc et cogit me ut faciam, quod facturus sum hodie, et ut per hoc discant posteri, quantum dominis suis debeant fideles fieri [2030 1Kb] . Accipe en anulum et baculum, esto sponsus Pragensis ecclesie et pastor sanctarum ouium. Fit murmur in populis [2031 1Kb] , nec resonat uox congratulationis, sicut semper solet in tempore episcopalis electionis. Tunc Koyata [2032 1Kb] , filius Wsebor [2033 1Kb] , palatinus comes, hoc nimis inpatienter ferens, sicut erat uerax in sermone et simplex in uerbo, stans a dextris Ottonis fratris ducis, fortiter inpingit latus eius, dicens: Quid stas? An [2034 1Kb]  ? Quare [2035 1Kb] non adiuuas fratrem tuum? An non uides  quia [2036 1Kb] frater tuus, filius ducis, repudiatur, et proselitus [2037 1Kb] atque aduena, qui in hanc terram sine femoralibus [2038 1Kb] uenit, in solium sublimatur? Atque si [2039 1Kb] dux uiolat patris sui [2040 1Kb] sacramentum, absit a nobis [2041 1Kb] ! ut manes [2042 1Kb] nostrorum parentum apud Deum pro hoc [2043 1Kb] sacramento reddant rationem aut supplicium luant. Scimus enim [2044 1Kb] , et ad hoc nitimur ut possumus, quod genitor uester Bracizlaus nos et patres nostros sub fidei sacramento constrinxit, quo  [2045 1Kb] post obitum Seueri episcopi frater uester [2046 1Kb] Iaromir presul sit. Aut si tibi displicet frater tuus, cur sordet nostratum clerus non modicus, scientia eque preditus ut iste Teutonicus? O si tot habeas episcopatus quot cernis capellanos hac in terra progenitos episcopio [2047 1Kb] dignos! An putas quod alienigena plus nos diligat et melius huic terre cupiat quam indigena? Humana quippe sic est natura [2048 1Kb] , ut unusquisque, quacunque sit terrarum [2049 1Kb] , plus suam quam alienam non solum diligat gentem, uerum etiam, si quiret, peregrina flumina in patriam uerteret. Malumus ergo, malumus [2050 1Kb] caninam [2051 1Kb] caudam aut asini merdam [2052 1Kb] , quam Lanczonem locarier [2053 1Kb] super sacram kathedram. Frater tuus, beate memorie Spitigneu, aliquid sapuit, qui una die omnes Teutonicos  hac de terra extrusit. uiuit adhuc Romanus imperator Heinricus, et uiuat; quem tu temetipsum [2054 1Kb] facis, cum eius potestatem usurpans das baculum et anulum [2055 1Kb] episcopalem famelico cani. Certe non inpune [2056 1Kb] tu et tuus episcopus feret, si Koyata [2057 1Kb] filius [2058 1Kb] Wsebor uiuet [2059 1Kb] .

24. Tunc Zmil filius Bozeni [2060 1Kb] , qui fuit prefectus in urbe Satec, simul et Coyata [2061 1Kb] accipientes per dextras Conradum [2062 1Kb] , Ottonem et Iaromir [2063 1Kb] : Eamus, inquit, et uideamus utrum unius uersucia et simulata equitas preualeat, an iusticia et mira equitas precellat trium fratrum, quos par etas, una uoluntas, eadem potestas sociat, et maior militum copiositas iuuat. Fit per castra commotio non modica populi, Arma [2064 1Kb] , Arma clamant singuli, omnibus  est odio illa inconsulta episcopalis electio. Ideoque maior pars excercitus cessit ad illos tres dominos, metatique sunt castra oppidum Opocen [2065 1Kb]  et infra. Et quia iam altera pars militum precesserat in siluam, uidens dux [2066 1Kb] quasi se destitutum [2067 1Kb] , nec satis fratrum ab inpetu fore tutum, fugit quam celerius potuit, timens ne ipsi preoccuparent Pragam aut [2068 1Kb] Wissegrad [2069 1Kb] urbem. Mittit tamen de uia ad fratres nuncium, dicens: Non propter Koyate  filii [2070 1Kb] Wsebor magniloquam linguam aut Zmil filium Bozen, cuius est in ore mel et in corde fel, quorum prauis atque dolosis consiliis quod factum est feceram---quos ego, si uixero!---Sed [2071 1Kb] reprimam me [2072 1Kb] ; uerum [2073 1Kb] nunc magis paterne traditionis memor, sacramentorum eius, quod iusticia, quod fraterna dilectio poscit, faciam. Tantummodo sequimini me [2074 1Kb] ad urbem Pragam. Qui aduenientes castra fixerunt in pratis iuxta uillam Gostiuar [2075 1Kb]  et mittunt ad ducem [2076 1Kb] , si factis dicta comprobare uelit. Quos ille pacifice suscipiens, fratrem suum Iaromir eligit [2077 1Kb] in episcopum, Conradum uero et Ottonem, datis et acceptis inter se sacramentis, dimittit cum pace in Morauiam. At uero Zmil [2078 1Kb] et Coyata, quamuis inter principes concionati  sint uera et iusta, tamen, nisi noctu elapsi delituissent fuga [2079 1Kb] , sine omni audientia dux eos ut hostes [2080 1Kb] rei publice [2081 1Kb] punisset. Facta [2082 1Kb] est autem electio hec anno dom. inc. 1068. sole intrante uigesimam quintam [2083 1Kb] partem Geminorum [2084 1Kb]  .

25. Nec mora, dux Wratizlaus mittit comites Seuerum, Alexium, Marquardum Teutonicum cum fratre suo Iaromir iam electo ad imperatorem secundum Heinricum  . Qui uenientes in uigilia sancti Iohannis baptiste adeunt cesarem in [2085 1Kb] urbe [2086 1Kb] Maguntia [2087 1Kb] , tractantem cum episcopis et principibus inperialia negotia, et offerrentes electum suum rogant ex parte ducis et tocius populi, quo sua auctoritate dignetur eorum electionem confirmare.  Quorum peticioni cesar annuens, tercia die, id est [2088 1Kb] 6 Kal. Iulii, feria [2089 1Kb] secunda, dat [2090 1Kb] ei anulum et pastoralem uirgam, et in proximo die dominico 6 Nonas Iulii [2089 1Kb]  a presule Maguntino Iaromir, mutato nomine Gebeardus [2091 1Kb] , ordinatus est in episcopum. Eodem die transfretantes [2092 1Kb] Renum, cum post prandium quidam suus miles Willalmus [2093 1Kb] super ripam [2094 1Kb] sederet [2095 1Kb] demissis [2096 1Kb] pedibus in alueum, accessit retro clam nouus episcopus,  et nesciens quod ibi lateret profunda aqua, deiecit cum [2097 1Kb] in Reni [2098 1Kb] fluenta, dicens: Denuo te Baptizo, Willalme. Qui [2099 1Kb] diu submersus, tandem emersus, caput rotando et undas captando dixit: Si sic baptizas, ualde deliras, episcope [2100 1Kb] . Hic nisi bene natare scisset, una die et sumpsisset episcopium [2101 1Kb] et amisisset presul Gebeardus.

26. Qui [2102 1Kb] cum peruenisset Pragam, eo die quo iuxta morem obsedit episcopalem kathedram, dat Marco capellano suo eiusdem [2103 1Kb] ecclesie preposituram, qui secundum hominis genituram nobili ortus erat attauorum prosapia, ducens originem de gente Teutonica, pollens sapientia pre cunctis quos tunc habuit terra Bemica [2104 1Kb] . Nam in omnibus liberalibus artibus ualde fuit [2105 1Kb] bonus scolasticus [2106 1Kb] ,  qui potuit dici et esse multorum magistrorum didascalus, in diuina uero pagina interpres mirificus, in fide catholica et in lege [2107 1Kb] ecclesiastica doctor magnificus. Quicquid enim religionis, quicquid regularis [2108 1Kb] institutionis [2109 1Kb] , quicquid honoris hac est in ecclesia, hic sua erudiuit et ordinauit prudentia [2110 1Kb] . Prius enim erant irregulares et [2111 1Kb] nomine tantum canonici, inculti [2112 1Kb] , indocti, et in habitu laicali in choro seruientes, uelut acephali aut bestiales centauri [2113 1Kb] uiuentes. Quos uir prudens Marcus suis uerbis et exemplis instruens, et e multis meliores, quasi de prato excerpens flores, ope diuina cooperante 25 fratres ordinauit, dans eis religionis habitum et secundum regulam equalem cibi et potus mensuram. Sed cum sepe aut negligentia ministrorum  aut occasione aliqua magistrorum [2114 1Kb] intermitteretur fratrum prebenda, et inde sepe fratres eum [2115 1Kb] affligerent sua querimonia [2116 1Kb] , uolens placere eis per omnia, decimationis illorum quartam partem sibi asscribens, tres inter fratres diuidit, ita ut unusquisque frater annuatim 30 modios tritici et totidem auene, insuper et 4 denarios  ad septimanam pro carne [2117 1Kb] sine intermissione haberet.  De cuius Deo placitis actibus plura poterant dici [2118 1Kb] relatu [2119 1Kb] digna, sed melius est ut de his sileam quam uidear e multis dixisse pauca. Hic beate memorie prepositus [2120 1Kb] post 30 annos  , quibus huius ecclesie rexit preposituram, iam in celesti regno beatam commissi talenti recepturus usuram 18 Kalend. Decembris.

Migrat [2121 1Kb] ab his tenebris ad lucis amena perhennis [2122 1Kb] *.

*Anno [2123 1Kb] dom. inc. 1070  dux Wratislaus in moribus Deo carus et hominibus, nec non in rebus bellicis miles preclarus, inspiratione diuina commonitus, monasterium in metropoli Boiemie urbe, Wissegrad uocata, que omnium terre illius ciuitatum quasi mater et domina est, Deo iuuante, construendum pia mente proposuit. Ad cuius propositi efficientiam non mediocri animo consilia pertractans,  dignum duxit, quatenus monasterium, quod gratia Dei cooperante conficiendum deuote promiserat, sancte Romane ecclesie pontifici regendum omnique ab aduersitate diligenter protegendum, simul cum canonicis eiusdem ecclesie commendaret. Igitur Petrus, ecclesie sancti Georii prepositus, Romam missus deuota nuncia sui ducis domino apostolico fideliter insinuauit  . Quo audito, uenerabilis papa Alexander II [2124 1Kb] Deo gratias pro tam felici prefati principis desiderio retulit, moxque synodum conuocauit, in qua 72 episcopi fuerunt. Quibus postquam omnia predicti ducis uerba recitauit, cuncti unanimi corde et uoce glorificantes Deum, qui sanctam suam ecclesiam in toto orbe terrarum dilatare non cessat, responderunt: Amen. Dominus ergo papa Petrum prepositum domino suo cum priuilegio in hec uerba remisit:

»Alexander seruus seruorum Dei, urbis Rome episcopis et papis suis successoribus  , nec non  catholicis episcopis sancteque Romane ecclesie subiectis cunctis, utriusque uite prosperitatem et apostolicam benedictionem a summo Deo cum omnibus sanctis. Ea, que dominus Deus suam per clementiam ad augmentum apostolice sedis condonare dignatus est, ad agnitionem omnigenarum linguarum hoc sub chirographo propagari uolumus, primum quidem misericordiam Dei super nos diffusam liquide annunciamus. Bemorum dux Wratizlaus, uir christianus, fidei integerrimus amator, rebus in bellicis  magnificus triumphator  , quod serenissime ubique terrarum claruit, limina apostolorum Petri et Pauli honestos per nuncios cotidie uisitans, nos ceterosque in Dei seruitio deuotissimos omni beneficio non minime preteriens pie mentis deuotione innotuit: Multa ante tempora uotum Deo uoui, quod adhuc nequaquam impleui. Ecclesiam in honorem Saluatoris nostri, cuius ubique protectione munitus, uestre pietatis auxilio edificare cupio. Dictis talibus auditis, pontificalis apex ut aderesceret, sanctorum Patrum  numero 72 communi consilio penitus collaudauimus. Igitur ad hec perficienda Iohannem episcopum Tusculanensem fundamentum dare misimus, cuius in presentia ipse prefatus dux cophinos  terra onustatos 12 propriis humeris portasse uidebatur  . Locus ergo, in quo est erecta, Wissegrada cognominatur, quod sonat litteraliter altior ciuitatibus. Quam sacrosanctam ecclesiam totius prouincie caput dici, uenerari sanximus,  prediis, mancipiis, auro, argento ceterisque ornamentis decenter ditatam comperimus. Episcopi eius sub dominio suis de decimis 300 homines ad eandem ecclesiam segregauerunt, presul  Pragensis 200, Olomucensis 100, fratrum suorum Conradi, Ottonis consensu. Hoc itidem asylum tutamini beati Petri, principis apostolorum, cunctisque in eius sede sessuris firmiter commendauit. Marcas 12 de eadem ecclesia ad pedes uniuersalis pape, quicunque erit, omni anno offerendas sub Christi testimonio destinauit. Huius uero conditionis gratia cunctis celsior in eadem regione ut uideretur ecclesiis, qualicunque apparamento septem cardinales altari sancti Petri ministrare student, mitra, sandaliis, simili modo ipsius ecclesie prepositum, presbyterum, diaconum, subdiaconum incedere precipimus. Laudes, quas sub diademate statutis diebus proclamare solemus, solummodo in ista ecclesia astante duce summa diligentia Christum collaudare permittimus.  Chrisma baptizandi, consecrationem clericorum episcopus loci illius inuidia diaboli attactus abnegare si presumpserit, nostri decreti iudicio apud  quemlibet episcopum inueniat et accipiat. Nemine autem prepediente omnem iniuriam in Romanam synodo libere proclamet. Scripta istarum litterarum sigillo impresso supra uenerandum corpus beati Petri apostoli posuimus, maxime ea pro causa, ut si quis Dei inimicus mandatorumque eius contemptor hoc uidere uoluerit, sciat se ab omnipotenti Deo in perpetuum condemnatum, ac cum cetibus sanctorum nil commune fore, sed cum diabolo inextinguibili gehenne incendio eternaliter concremari. Data hec in manus Petri prepositi sancti Georgii in palatio Lateranensi sub Henrico rege, filio Henrici gloriosissimi imperatoris, 7 Idus Maii [2125 1Kb] .

Sed ecce [2126 1Kb] , dum nostra [2127 1Kb] tractamus stipendia, longe digressi sumus ab incepto opere uiarum per dispendia. Nunc autem [2128 1Kb] ad ea que supra promisimus [2129 1Kb] redeamus, et que causa tanti conflictus  inter duos angelicos uiros efferbuerit uideamus. O auaritia et ambitio seculi, pestis execrabilis et inimica humano generi, que etiam appetis tuis artibus sacerdotes Dei!

    Anno dominice incarnationis 1069 [2130 1Kb] .
    27. Anno dominice incarnationis 1070. 6 Idus Iunii presul Gebeardus consecrauit ecclesiam suam [2131 1Kb] in noua curte que dicitur Zricinaues [2132 1Kb] .
    Anno dominice incarnationis 1071  .
    Anno dominice incarnationis 1072.


Anno dominice incarnationis 1073. Postquam presul Gebeardus [2133 1Kb] uidit quod labor suus cessit in cassum, quia [2134 1Kb] nec precibus [2135 1Kb] nec muneribus [2136 1Kb] nec per amicos flectere quiuit fratrem suum Wratizlaum, ut suum reciperet concambium   et Iohannem eliminaret episcopum, atque iterum utrumque [2137 1Kb] coadunaret episcopium  , uertit  se ut Prometheus in alterius techne formam: Quoniam quidem, inquit, iam per quatuor annos aut plus supplicando nequeo efficere quod uolo, faciam quod queo, et teste Deo, aut utrumque coadunabo aut utroque carebo episcopio [2138 1Kb] . Nec mora, disponit ire in curtem suam, que est ad Zekir costel [2139 1Kb] in Morauia, et deflectens iter iam iamque palam nociturus et quasi fratrem suum  uisitaturus, adiit [2140 1Kb] Iohannem presulem Olomuc [2141 1Kb] in urbe. Quem ille suscipiens grata uice hospitis: O si, inquit, scissem tuum aduentum, parassem tibi episcopale pulmentum. Ille uero leena quam exagitat fames [2142 1Kb] , iam dudum scintillans toruis oculis in eum, respondit: Aliud tempus est, dum sumitur esca, nunc aliud negocii agitur. Sed eamus, inquit, opus est, secretum colloquii  [2143 1Kb] ineamus locum [2144 1Kb] . Tunc presul [2145 1Kb] nescius futurorum ducit eum in cubile suum; non [2146 1Kb] aliter uideres [2147 1Kb] , ac si mitis agnus rabidum [2148 1Kb] lupum duceret in stabulum, sponte semetipsum [2149 1Kb] offerens [2150 1Kb] ad mactandum. Ubi ante lectum ut uidit Iaromir formaticam semesam et serpilli particulam, et cepe super scutellam ac tostam panis buccellam, que forte superauerant [2151 1Kb] presuli post hesternam genticulam [2152 1Kb] , tanquam magna et cruce digna inuenta sit culpa, nimis indignans [2153 1Kb] ait: Cur uiuis parce? Aut [2154 1Kb] cui parcis, o miser et mendice? Me [2155 1Kb] hercle non decet episcopum uiuere parce. Quid tum [2156 1Kb] ? Oblitus sacri ordinis, oblitus fraternitatis, immemor humanitatis, ceu leopardus lepusculum aut leo agniculum rapit, ita ille furibundus hospes  ambabus manibus per capillos fratrem suum episcopellum [2157 1Kb] alte sustulit, et ut manipulum proiecit in pauimentum. Repente, qui ad hoc facinus parati erant, alius super collum sedit, alius super pedes, tercius dum flagellat episcopum subridens aiebat: Disee pati, puer centum annorum, inuasor alienarum [2158 1Kb] ouium. Humilis at [2159 1Kb] monachus dum uapulat, sicuti in claustro solitus erat, Miserere [2160 1Kb] mei, Deus, cantat  . Talia cernenti magnus erat risus plaususque maligno, qui nulli risit nisi quem male  agere uidit; et ueluti si [2161 1Kb] quando miles acer noctu hostium castra irrumpit audacter [2162 1Kb] , et eos inuadit dormientes hostiliter, ac ne capiatur ab eis aufugit celeriter, ita presul Iaromir, fratre [2163 1Kb]  dedecorato [2164 1Kb] et felle sue improbitatis dulcorato [2165 1Kb] , relicta ciuitate [2166 1Kb] it in curtem suam [2167 1Kb] , ad quam olim condixerat ire [2168 1Kb] .

28. Hec fuit [2169 1Kb] prima causa et [2170 1Kb] fomes atque inicium tocius discordie, que post [2171 1Kb] inter duas [2172 1Kb] columnas ecclesie orta est huius ex occasione calumpnie. Nam presul Iohannes, tanta suscepta iniuria, mox dirigit nuncium suum, sollicitans ducem Wratizlaum tali querimonia: Si contumeliam mihi a fratre tuo Gebeardo inhumanitus illatam [2173 1Kb] equo animo spectas, fac periculum [2174 1Kb] ut omnes sciant non  meam hanc esse [2175 1Kb] sed tuam iniuriam [2176 1Kb] . Quid enim ego deliqui aut quia merui, qui nil nisi quod placuit tibi [2177 1Kb] feci? Ecce ego licet indignus, tamen dictus per tuam gratiam episcopus, flagellis cesus preconis usque ad fastidium, mallem nunquam attigisse pontificale fastigium. Certe [2178 1Kb] aut me meo abbati redde [2179 1Kb] , quamuis tarde, aut mecum equanimiter hanc contumeliam comportando diuide, et me aut nuncium meum ad apostolicam sedem dirige. His auditis dux Wratizlaus zelo accenditur magno, nec se continet a lacrimis in discrimine rerum tanto. Mox mittitur militum legio pro Iohanne episcopo, ut sine uite sue dispensio posset adesse ducis in colloquio. Timuit enim dux [2180 1Kb] ne frater suus Iaromir per insidias tolleret eum de medio. Fuit autem  in capella Iohannis episcopi clericus nomine Hagno [2181 1Kb] , uir Teutonicus, philosophie domesticus  , Tulliane eloquentie alumnus. Hunc dux seorsum uocat et multis promissis obligat, atque multa sibi super fratre suo Gebeardo [2182 1Kb] , multa super illata iniuria Iohanni episcopo, multa super statu ecclesiastico scriptis pariter et dictis, ut ea referat apostolico, commendat. Qui cum iter ageret, transiens per Ratisbonam [2183 1Kb] sinistro omine [2184 1Kb] hospitatus est [2185 1Kb] apud quemdam ciuem nomine Kompoldum [2186 1Kb] ,  qui fuit miles Gebeardi [2187 1Kb] episcopi, habens annuatim ab eo beneficium [2188 1Kb] 30 marcas argenti. Hic post cenam inter pocula, ut solet hospes ab hospite, inquirens quis aut unde esset, uel que causa sit uie callida ab eo mente inuestigat. Et ut cognouit quod aduersus presulem Gebeardum ageret legationem, non tulit hanc deferri [2189 1Kb] contra dominum suum delationem [2190 1Kb] , et mittit post illum altera die [2191 1Kb] latrunculos, ut [2192 1Kb] aliqua molestia impedirent uie eius intentionem. Qui comprehendentes eum in uia, spoliant censu, detruncant naso [2193 1Kb] , et, nisi reuertatur, adactis iugulo gladiis mortem minantur.

Qui timens quamuis turpem amittere uitam, reuersus est ad presulem suum [2194 1Kb] in Morauiam.

 29. Mox ex magna maior creuit indignatio ducis [2195 1Kb] , et iterum decernitur Romam legatio, sed cauciori consilio et tuciori [2196 1Kb] uie subsidio. Erat enim ducis in capella quidam Petrus presbiter, patre genitus Podiwa, pollens sancti Georgii [2197 1Kb] prepositura, et ceteros [2198 1Kb] precellens [2199 1Kb] scientie litteratura [2200 1Kb] , atque utramque linguam sciens eque Teutonicam simul et Romanam. Hunc [2201 1Kb] dux cum comite nomine Preda [2202 1Kb] , filio Bys [2203 1Kb] , non sine grandi pecunia Romam dirigit, primas et nouissimas a fratre suo sibi et [2204 1Kb] episcopo Iohanni illatas iniurias literali compendio inclusas insinuans eis [2205 1Kb] , quo eas ad apostolici aures deferant. Qui ut tucius iter agere possent, committit eos Romani imperatoris palatino comiti nomine Rapote [2206 1Kb] , rogans eum  nimio supplicatu, quo sui legati irent Romam et redirent sub eius conductu. Nam tante potestatis hic comes erat, quod [2207 1Kb] usque Romam per continua loca proprias uillas seu predia et per castella milites sibi deuotos habebat; qui etiam ex parte ducis predicti 150 marcas argenti annuatim pro beneficio accipiebat. Cuius per conductum cum uenissent [2208 1Kb] Romam legati, offerunt apostolico literas 200 marcis delibutas. Que cum a notario coram omnibus recitate essent [2209 1Kb] , interrogat Romanus pontifex eos, si uerbis probant quod litere sonant. Aiunt legati ualde inconueniens fore, aliud literis, aliud ut [2210 1Kb] promamus ore. Tunc is [2211 1Kb] , qui post papam secundus  erat sessione, consulens omnes qui aderant [2212 1Kb] in contione, iudicat tale scandalum ab ecclesia exstirpandum apostolica iussione. Mox dirigitur in Bemiam Ruodolfus [2213 1Kb] apocrisarius et consiliarius Gregorii pape  . quod, si ita res se habeat, uti summo pontifici relata fuerat, uice ipsius errata corrigat, inobedientes arguat, infideles increpet [2214 1Kb] , negligentes anathemate feriat; et si qua sint que modum excedant correctionis, ea [2215 1Kb] differat et compellat ad maiorem audientiam apostolice sedis.

30. Quo cum peruenisset missus apostolici, inuenit ducem Wratizlaum in urbe Praga, cui offerens apostolicam benedictionem et uniuersalis patris adoptiuam [2216 1Kb] filiationem  , tanta auctoritate usus est et potestate, ac si idem [2217 1Kb] summus pontifex  ipse presens fuisset Denique iussit ducem ut [2218 1Kb] omnes principes terre simul et abbates ac prepositos ecclesiarum [2219 1Kb] , nec non et Iohannem episcopum Morauiensem ad sinodum conuocaret sacram. Ad quam presul Gebeardus semel et bis ex nomine uocatus renuit [2220 1Kb] uenire, et ad ultimum tale fertur dedisse [2221 1Kb] responsum: Iuxta canonum scita, salua pontificali dignitate et iusticia, ad tua non uenio placita, nisi ubi adfuerit meus magister Maguntinus metropolita [2222 1Kb]  et aliorum cepiscoporum presens frequentia. Sciebat enim quod ibi [2223 1Kb] incideret in laqueum et in retributiones [2224 1Kb] et in scandalum. uidens autem Romanus missus se esse despectum et dehonestatum, ira motus suspendit eum ab omni officio sacerdotali et dignitate priuat  episcopali. Quod audientes [2225 1Kb] non solum canonici, uerum, etiam per capellas clerici, omnes sciderunt sua oraria [2226 1Kb]  et denudauerunt [2227 1Kb] ut in parasceue altaria. Matris [2228 1Kb] ecclesie sulcatur frons [2229 1Kb] ruga non modica, quia [2230 1Kb] silent sacerdotalia officia, et nisi pastori suo restituatur pristinus [2231 1Kb] honor et gradus, totus clerus mauult in perpetuum suos amittere gradus. uidens autem cardinalis magis tumultum in populo fieri, necessitate compulsus reddidit [2232 1Kb] episcopo tantummodo sacerdotale officium; et nisi episcopus uterque eodem anno de inductis causis reddat [2233 1Kb] rationem pontifici Romano, ambos constringit [2234 1Kb] banno  .  Nec mora, proficiscuntur episcopi predicti [2235 1Kb] Romam, et offerunt apostolico suarum literarum formam; quibus recitatis, nec admissa nec repulsa nec discussa eorum causa, iussi sunt ire ad hospicia [2236 1Kb] sua, quoad usque reuocarentur [2237 1Kb] ad generalem sinodum die constituta.

31. Hisdem diebus uenerat Romam Machtildis [2238 1Kb] potentissima domina, que post obitum patris sui Bonifacii tocius Longobardie simul et Burgundie suscepit [2239 1Kb] regni gubernacula, habens potestatem eligendi et intronizandi siue eliminandi 120 super [2240 1Kb] episcopos  . Huius quasi proprie domine [2241 1Kb] ad nutum omnis [2242 1Kb] senatorius ordo parebat, et ipse Gregorius papa per eam diuina et humana negotia disponebat, quia erat sapientissima consiliatrix et  in omnibus aduersitatibus siue necessitatibus Romane ecclesie maxima fautrix. Cuius de genealogia [2243 1Kb] materno sanguine [2244 1Kb] presul Gebeardus descendens [2245 1Kb] duxit affinitatem  . Quo ipse [2246 1Kb] de se referente, ut recognouit predicta domina quod suus esset consanguineus, cepit eum ualde honorare et domno [2247 1Kb] apostolico commendare, ac quasi fratrem suum prout potuit honorifice tractare. Et [2248 1Kb] certe presul Gebehardus nomen bonum et honorem cum gradu amisisset, si [2249 1Kb] hec Rome non adfuisset; qua interueniente et multis apostolicum precibus fatigante, facta est pax inter predictos episcopos ea ratione, ut in pace quieti et propriis episcopatibus conteuti uiuant; sin autem, post 10 annos iterum ad apostolicam sedem [2250 1Kb] hac de eadem causa  iudicium accepturi [2251 1Kb] redeant  . Et ita per  Gregorium papam agente Mahtilda [2252 1Kb] restitutus est presul Gebehardus in pristinum gradum et honorem anno dominice incarnationis 1074. [2253 1Kb] sole intrante 15 partem uirginis. Adhuc etiam et [2254 1Kb] hoc efficiente Mahtilda, domnus papa [2255 1Kb] legatis Bemorum tradit [2256 1Kb] apices literarum, in quibus mandat et precipit duci [2257 1Kb] , ut fratrem suum [2258 1Kb] Iaromir honorifice suscipiat et ei quasi patri suo et pastori per omnia obediat, atque in pace cum Dei benedictione uiuant.

32. Sed quoniam incidit nobis mencio de Mahtilda [2259 1Kb] , unum quod fecit femina uiriliter, breuiter [2260 1Kb] referam, ne lectori fastidium inferam. Igitur cum predicta puella semper existens uictrix [2261 1Kb] inter multa bella, patris  sui post mortem [2262 1Kb]  uitam ducens celibem  , nimis amplum [2263 1Kb] Longobardie [2264 1Kb] sola [2265 1Kb] regeret [2266 1Kb] regnum, uisum est principibus terre et comitibus atque episcopis, ut eam [2267 1Kb] persuaderent quo sibi acciperet uirum, ne sine herede regalis celsitudo simul cum prole deficeret. Que [2268 1Kb] adquiescens eorum consiliis, misit ad ducem Sueuie nomine [2269 1Kb] Welphum literas multa paucis continentes [2270 1Kb] uerbis  : Non ego feminea leuitate aut temeritate [2271 1Kb] , sed tocius regni mei pro comoditate dirigo tibi has literas, quas cum [2272 1Kb] acceperis me accipe et tocius regnum [2273 1Kb] Longobardie [2274 1Kb] . Dabo tibi tot ciuitates, tot castella, tot palacia inclita, aurum et argentum nimis infinitum [2275 1Kb] ; super omnia hec habebis nomen preclarum [2276 1Kb] , te si facies mihi carum [2277 1Kb] . Nec tamen me notes audacitatis  [2278 1Kb] elogio, quod nunc agredior te prior alloquio [2279 1Kb] .  Licet enim tam uirili quam feminco sexui [2280 1Kb] legitimum appetere coniugium. Nec differt [2281 1Kb] utrum uir an femina primam amoris lineam tangat; tantummodo indissolubile contingat conubium. Quod aliter non fit, nisi utrorumque [2282 1Kb] per consensum. uale. Quid autem ad hec dux Welpho responderit, aut qua ratione ei consenserit, aut quot milia armata domina Mahtildis ad suscipiendum ducem in fines Longobardie premiserit, aut quam honorifice ipsa eum susceperit, uel quanto [2283 1Kb] apparatu conuiuium fecerit, si quis scire uellet [2284 1Kb] , prius lux diurna deficeret quam hec omnia perlegerit [2285 1Kb] . Cedat rex Assuerus cum suis apparatibus, qui suis militibus fecit magnificum per 120 dies [2286 1Kb] conuiuium; cesset regina Saba admirari [2287 1Kb] mensam et cibos regios  Salomonis; nam quod illic totum, hic centesima pars [2288 1Kb] maior fuit toto. Quid multa? Nox aderat, cubiculum intrant, super alta strata gemini se locant, dux Welpho sine uenere cum Mahtilda uirgine. Ubi inter alia et post talia inter tales qualia fiunt, dux Uelpho ait: O domina, quid tibi uoluisti, quare me uocasti, ut risum de me faceres, et me in sibilum populis et in commotionem capitis  poneres?

Plus te confundis, tu me confundere si uis. Certe aut tuo iussu aut per tuas pedissequas aliquod maleficium uel in tuis uestimentis uel in lectisterniis latet. Crede mihi, si frigide nature fuissem, ad tuam uoluntatem nunquam uenissem. Hec cum prima et secunda nocte dux [2289 1Kb] obiiceret domine, tercia die sola solum ducit in cubiculum, ponit in medio tripodas  et desuper mensalem locat tabulam, et exhibuit se sicut ab utero matris nudam et inquit: En quecunque [2290 1Kb] latent, tibi omnia patent, nec est, ubi aliquod maleficium lateat. At ille stabat auribus omissis, ut inique mentis asellus  , aut carnifex, qui longam accuens macheram stat in macello super pinguem uaccam excoriatam, cupiens exenterare eam. Postquam uero diu sedit mulier super tabulam, et uelut anser cum facit sibi nidum, huc et illuc uertens caudam frustra, tandem indignata surgit femina nuda, et apprehendit manu sinistra anticiput [2291 1Kb] semiuiri, atque exspuens [2292 1Kb] in dextram palmam dat sibi [2293 1Kb] magnam alapam, et extrusit eum foras dicens:

I [2294 1Kb] procul hinc, monstrum, regnum ne pollue nostrum.
 uilior es galba [2295 1Kb] , proiecta uilior alga  .
 Si mihi uisus eris cras, morte mala morieris.
Taliter confusus dux Welpho fugit et reportat omnibus suis confusionem in sempiternum. Hec sufficio breuiter dixisse, que utinam non dixissem [2296 1Kb] !

33. Factum est autem, postquam presul Gebeardus reuerteretur ab urbe Roma, proceres quotquot erant sui clientes, de reditu eius ualde gratulantes, occurrunt ei obuiam sub ipso exitu silue. Quibus in iocunditate susceptis [2297 1Kb] , dum refert [2298 1Kb] que gesta fuerant Rome, et qualiter sit [2299 1Kb] fretus ope Mahtilde domine, uni eorum, quem pre ceteris diligebat, nomine Belec [2300 1Kb] , alludens ait: uide qualem barbam reporto, et permulcens eam manu: Certe, dixit, est cesare digna. At ille: Placet, inquit [2301 1Kb] , omne [2302 1Kb] quod laudas, domine; sed plus laudarem,  si animum mutatum cum barba reportares [2303 1Kb] ;

Quem o [2304 1Kb] si mutasses, posthac in pace fuisses.

34. Nec tacere cupio quod eodem anno nobis adhuc positis in scolis contigit audire et uidere. Quadam uero [2305 1Kb] die, dum psalmiculos ruminarem stans in cripta sanctorum martirum Cosme et Damiani, uenit quidam uir portans cereum et filum argenteum, quo secundum iussum uisionis metitus erat [2306 1Kb] sui corporis artus, et accedens ad me [2307 1Kb] : Heus, inquit, indica mihi, bone puer, ubi iacet sanctus Radim, sancti Adalberti frater. Ad quem ego dixi: Quem tu dicis sanctum, adhuc non est per apostolicum incanonizatus [2308 1Kb] , adhuc [2309 1Kb] missam eius ut pro defunctis celebramus. Et ille: Talia ego, inquit, nescio, sed  unum scio, quia [2310 1Kb] , cum essem Krakou [2311 1Kb] in urbe per tres annos positus in subterraneo carcere, in quo una fenestrula [2312 1Kb] desuper erat, qua mihi panem raro et aquam porrigebant, hac in angustia dum uita mea uersabatur, quadam die asstitit uir coram me, cuius uestes erant sicut nix albe [2313 1Kb] et facies eius ut sol fulgebat; tantum memini, et statim fui in extasi, et quasi de somno graui euigilans ante urbem stare me sensi. Et qui mihi [2314 1Kb] in carcere [2315 1Kb] apparuit, stans [2316 1Kb] iuxta me dixit: »Perge Pragam, ne timeas quenquam, et intrans sancti uiti [2317 1Kb] ecclesiam in cripta sanctorum martirum Cosme et Damiani, offer munus tuum ad meam tumbam, ego sum Radim sancti Adalberti frater.« Hec mihi dixit, et statim ab [2318 1Kb] oculis meis euanuit. Ecce isti crines et uultus mei macies  testantur quia [2319 1Kb] uera sunt que tibi referuntur. Preterea sepe in eadem cripta uident uisiones custodes  ecclesie, dum uisitant candelam que ibi accenditur nocte  .

35. Nec pretereundum censeo quod dux Wratizlaus et sui fratres Chounradus atque Otto contra orientalem marchionem Lupoldum [2320 1Kb] , filium Lucz  , commiserunt bellum  ; sed prius uidendum est unde orte sunt [2321 1Kb] tante inimicicie inter Lupoldum [2322 1Kb] et Chonradum diarcham Morauie, nam antea semper fuerant amici ad inuicem  . Cum enim utrarumque prouinciarum terminos non silua, non montes, non aliqua obstacula dirimant, sed riuulus, nomine Dia [2323 1Kb] , fluens per plana [2324 1Kb] loca uix eas disterminat, semper noctibus mali homines alternatim latrocinantes [2325 1Kb] , pecora [2326 1Kb] diripientes, uillas uastantes ex utroque  populo predam [2327 1Kb] sibi faciebant. Et sicut sepe paruula scintilla magnum excitat ignem, ita [2328 1Kb] isti, de quibus diximus, domini, quia noluerunt nociuum [2329 1Kb] extinguere fomitem, ex his minimis rebus ad magnam suorum [2330 1Kb] deueniunt perniciem. Nam cum frequenter Chounradus ad marchionem [2331 1Kb] huiusmodi de [2332 1Kb] compescenda mitteret seditione [2333 1Kb] , et ille tumido fastu despiceret eius uerba, supplex adiit fratrem suum Wratizlaum ducem Bemorum, rogans eum sibi in auxilium contra superbiam Teutonicorum. Qui suis [2334 1Kb] quamuis non diffidens uiribus, tamen Ratisponensis episcopi  unam scaram ex electis militibus precio conducit [2335 1Kb] sibi in auxilium. Nec celat marchionem dux aduentum suum, sed [2336 1Kb] mittens unum de satrapis quasi per antiphrasin  loquens ei mandat, ut sibi paret grande conuiuium, seque ipsum pollicetur aleam Martis cito uenire lusum. Ad hec marchio efficitur letus, et a subulco usque ad bubulcum [2337 1Kb] armatos [2338 1Kb] omnigena specie ferri, a subula usque ad stimulum, omnes iubet paratos esse ad bellum. uenerat dux Wratizlaus cum Bohemis [2339 1Kb] simul et Teutonicis qui erant presulis Ratisponensis [2340 1Kb] ; ast alia de parte Otto et Conradus adiungunt se cum suis omnibus  qui sunt in tota Morauia militibus. Quos ut uidit marchio longe in plano occurrere campo, preordinat suos lignei in modum cunei, et corroborat animos eorum huiusmodi monitis alloquii [2341 1Kb] : O milites, quorum uires per multas satis expertus sum fortune pugnas, ne timeatis illas fugitiuas umbras, de quibus ualde doleo quod eis patet [2342 1Kb] campus in fugam. Scio enim quia non audent uobiscum comittere pugnam. An non uidetis quoniam [2343 1Kb] illos arguit inertia uirium, quos timor compulit in unum globum? Nulla species ibi apparet armorum; oues sunt, ut reor, et esca luporum. Quid statis, o lupi rapaces et catuli leonum feroces? Irruite in greges ouium et diripite corpora, que stant sine sanguine, prius casura quam bellum uisura, atque cito miluos nostros et uultures  pascitura. O inferne, quantas tibi hodie dabimus uictimas! Relaxa tuas officinas ad suscipiendas Bohemorum animas. Scio [2344 1Kb] enim [2345 1Kb] quod Deo et sanctis eius sunt odibiles sine misericordia homines, qui [2346 1Kb] ad hoc hanc terram intrant [2347 1Kb] , ut non solum nostra bona, sed et uxores nostras et earum soboles diripiant, quod Deus procul auertat. Atqui si alicui uestrum contigerit mori, una mors est hec [2348 1Kb] beatior omni morte, dulci pro patria mori [2349 1Kb]  . Plura locuturus erat, sed eius uerba impetus Bemorum adbreuiat. Nam dux Wratizlaus ut uidit hostes non cedere loco [2350 1Kb] .

Iussit Teutonicos [2351 1Kb] dextrum irrumpere cornu, fratres uero suos Chounradum et Ottonem ordinat pugnare in sinistra ala [2352 1Kb] . Ipse autem ubi erat confertissima  hostium acies  , in ipsa fronte Martis  iubet exercitum suum descendere, et pedestri congressione cum aduersariis decertarier [2353 1Kb] . Qui cicius dicto ab equis dissilientes [2354 1Kb] et clamore exhortationis [2355 1Kb] dato, sicut ignis in siccam stipulam immissus furit  et in momento cuncta comburit, ita uires aduersariorum ferro conterunt [2356 1Kb] terreque [2357 1Kb] eos prosternunt, et de tanta multitudine uix residuus fuit, qui cum ipso marchione aufugit.  Sicque greges ouium lactauerunt catalos leonum, et paucis ex suis amissis Bemi de plaga orientali famosum referunt [2358 1Kb] triumphum. Hac in cede occisi sunt Ztan [2359 1Kb] cum fratre Radim [2360 1Kb] , et Gridon [2361 1Kb] filius Zanek [2362 1Kb] , et Dobrogost [2363 1Kb] filius Hines [2364 1Kb] , et alii non adeo [2365 1Kb] multi  anno dominice incarnationis 1082, 4 Id. Mai.

*Rex Henricus Romam obsedit biennio 2, 2a, 2b.

36. Anno dominice incarnationis 1083.

Anno dominice incarnationis 1084. **

** Rex Henricus fit imperator 2, 2a, 2b.

Anno dominice incarnationis 1085. 8 Kal. Ian. obiit Iuditha [2366 1Kb]  coniunx Wladizlai ducis Poloniorum [2367 1Kb] , que fuit filia Wratizlai ducis Bemorum. Hec cum esset sterilis, semetipsam semper  mactabat offerens [2368 1Kb] uiuam hostiam Deo cum lacrimis, uacans elemosinis, uiduis subueniebat et orphanis, aurum et argentum nimis large dispartiens [2369 1Kb] per monasteria, commendabat se orationibus sacerdotum, ut per suffragia sanctorum quam [2370 1Kb] natura negauerat ex diuina gratia prolem obtineat. Preterea [2371 1Kb] mittit capellanum suum nomine Petrum, qui ut eius uota sancti Egidii [2372 1Kb] ad sepulchrum et alia munuscula abbati et fratribus suis deferat [2373 1Kb] , quatenus per intercessionem eorum Deus exaudiat eius peticionem  . Qui mox, ut domine sue impleuit iussa, cum iam repatriare uellet, sic ei abbas quasi prophetico ore fertur dixisse: uade cum Dei benedictione et dic tue domine: »Spera in Deum et nichil in fide hesites,  quia concipies et paries filium.« Nullus est [2374 1Kb] enim qui [2375 1Kb] non obtinuit, quod sanctum Egidium fideliter [2376 1Kb] petiuit. Sed timeo ne forte Deum offendamus, cum contra fata precibus eum fatigamus, licet ipse per merita huius nostri patroni [2377 1Kb] nonnumquam petentibus annuat quod natura uetat. Qui cum domine sue hec retulisset, tempore suo concepit, et postquam peperit [2378 1Kb] filium, tercia die obiit in prima galli cantu supra prenotate [2379 1Kb] diei. Filius autem  eius post in baptismate nomine sui patrui [2380 1Kb] Bolezlau est uocatus [2381 1Kb] .

37. Anno dominice incarnationis 1086. iubente et peragente Romanorum [2382 1Kb] imperatore tertio Heinrico augusto celebrata est sinodus magna in urbe Moguntia [2383 1Kb]  , ubi 4 archiepiscopi et 12 presules, quorum nomina post docebimus, simul cum abbatibus monasteriorum et ceteris fidelibus residentes, plurima decreta super statu sancte [2384 1Kb] ecclesie scriptis roborauerunt. In quo conuentu idem cesar omnibus sui regni optimatibus, ducibus, marchionibus, satrapis et episcopis assentientibus, et collaudantibus, ducem Bemorum Wratizlaum tam Bemie quam Polonie  prefecit, et inponens capiti eius manu sua regalem circulum, iussit archiepiscopum  Treuerensem [2385 1Kb] nomine Egilbertum [2386 1Kb] , ut eum in sede sua metropoli Praga in regem ungat et diadema capiti eius inponat  . In eodem concilio Pragensis presul Gebeardus [2387 1Kb] scripta sue antique querimonie representat de Morauiense episcopo Iohanne supra memorato. Qui quamuis eodem anno iam ab hoc seculo migrarat  , tamen ualde precauens in futurum predictus presul, et agens per amicos pulsat aures cesaris, ne iterum in eodem loco alius subrogetur episcopus, replicat coram omnibus priuilegium olim a sancto Adalberto episcopo, suo antecessore, confirmatum tam [2388 1Kb] papa Benedicto quam a primo Ottone imperatore. Ad cuius iustam querimoniam imperator motus precibus ducis Wratizlai, fratris eiusdem  episcopi Gebeardi, et consilio archiepiscopi Maguntini Wezelonis [2389 1Kb] et aliorum bonorum, qui iusticie fauebant, nouum antiquo fere eiusdem tenoris addit priuilegium et signo imperiali confirmat, ut in sequentibus patebit. Cuius priuilegii formam si huic operi [2390 1Kb] nostro inseramus, non superfluum fore estimamus; continet enim aut hunc aut huiusmodi textum:

In nomine sancte et indiuidue [2391 1Kb] Trinitatis. Heinricus  tercius diuina fauente clementia Romanorum imperator augustus. Regio nomini et imperatorie dignitati congruere nouimus, [2392 1Kb] ut ecclesiarum Dei utilitatibus [2393 1Kb] ubique opitulantes, dampna uel [2394 1Kb] iniurias earum quacunque necesse fuerit propulsemus. Quapropter [2395 1Kb] uniuersis [2396 1Kb] Dei nostrique regni fidelibus, tam futuris quam presentibus, notum esse uolumus, qualiter fidelis noster Pragensis episcopus Gebeardus sepe confratribus [2397 1Kb] suis et cepiscopis ceterisque principibus nostris ac nouissime nobis conquestus est, quod Pragensis episcopatus, qui ab initio per totum [2398 1Kb] Bemie ac Morauie ducatum [2399 1Kb] unus et integer constitutus et tam a papa Benedicto quam a primo Ottone imperatore sic confirmatus est, postea antecessorum suorum consensu, sola dominantium  potestate subintronizato intra terminos eius nouo episcopo, diuisus esset et inminutus. Qui cum Maguncie coram legatis apostolice sedis, presentibus nobis ac plerisque regni nostri optimatibus, eandem querimoniam intulisset, ab archiepiscopis Wezlone Maguntino, Sigewino [2400 1Kb] Coloniensi, Egilberto Treueriensi, Liemaro [2401 1Kb] Bremensi, ab episcopis quoque Tiedrico [2402 1Kb] uirdunensi, Chounrado [2403 1Kb] Traiectensi, Oudalrico [2404 1Kb] Eistetensi [2405 1Kb] , Ottone Ratisponensi, cum  assensu laicorum, ducis Bemorum Wratizlai, et fratris eius Chounradi, ducis [2406 1Kb] Friderici [2407 1Kb] , ducis Lutoldi [2408 1Kb] , palatini comitis Rapotonis [2409 1Kb] , et omnium, qui ibidem conuenerant, primitiua illa parochia cum omni terminorum suorum ambitu Pragensi sedi est adiudicata. Termini autem eius occidentem uersus hii sunt  : Tugost [2410 1Kb]  , qui [2411 1Kb] tendit ad medium fluminis Chub  , Zelza [2412 1Kb]  , Zedlica [2413 1Kb]  et Liusena [2414 1Kb]  et Dasena [2415 1Kb]  Lutomerici [2416 1Kb]  , Lemuzi [2417 1Kb]  usque ad mediam siluam, qua Bemia liminatur. Deinde ad aquilonalem [2418 1Kb] hii sunt termini: Psouane [2419 1Kb]  , Ghruuati [2420 1Kb] et altera Chrowati [2421 1Kb]  , Slasane [2422 1Kb]  , Trebowane [2423 1Kb]  , Bobrane [2424 1Kb]  , Dedosane [2425 1Kb]  , usque ad mediam  siluam, qua Milcianorum [2426 1Kb]  occurrunt termini. Inde ad orientem hos fluuios habet terminos: Bug [2427 1Kb]  scilicet [2428 1Kb] et Ztir [2429 1Kb]  cum Cracoua [2430 1Kb] ciuitate prouinciaque cui uag [2431 1Kb] nomen est, cum omnibus regionibus ad predictam urbem pertinentibus, que Cracoua [2432 1Kb] est. Inde Ungarorum [2433 1Kb] limitibus additis usque ad montes, quibus nomen est Tritri [2434 1Kb]  , dilatata [2435 1Kb] procedit. Deinde in ea parte, que meridiem respicit, addita regione Morauia  usque ad fluuium cui nomen est W ag, et ad mediam siluam cui nomen est Moure [2436 1Kb]  , et eiusdem [2437 1Kb] montis, eadem parrochia tendit, qua Bauaria liminatur [2438 1Kb] . Mediantibus itaque nobis et communi principium aspirante suffragio factum [2439 1Kb] est ut dux Bemie Wratislaus  et frater eius Chounradus supradicto Pragensi episcopo [2440 1Kb] , fratri suo, parrochiam iudiciario ordine [2441 1Kb] requisitam ex integro et [2442 1Kb] reprofiterentur et redderent. Proinde nos rogatu eiusdem episcopi racionabiliter inducti, Pragensis episcopatus redintegrationem [2443 1Kb] nostre imperiali auctoritatis edicto [2444 1Kb] illi et successoribus eius confirmamus et stabilimus, inuiolabiliter decernentes, ne ulla posthac cuiuslibet conditionis persona, uel ulla societas hominum, Pragensi ecclesie quicquam sui iuris in prenolatis terminis alienare presumat. Cuius  redintegrationis et confirmationis [2445 1Kb] auctoritas, ut omni euo stabilis et inconuulsa permaneat, hanc cartam inde conscribi, quam, sicut infra apparet, manu propria laborantes [2446 1Kb] inpressione signi nostri iussimus insigniri [2447 1Kb] . Data [2448 1Kb] 3. Kal. Maii anno ab [2449 1Kb] incarnatione Domini [2450 1Kb] 1086, indictione 9. [2451 1Kb] anno autem [2452 1Kb] domini Heinrici regni quidem 32, imperii [2453 1Kb] uero 3.

Signum domini Heinrici [2454 1Kb] tercii Romanorum imperatoris augusti, [2455 1Kb] [Figure: [Signum domini Heinrici] 11Kb]
 quod ego uidi ipsum cesarem suis manibus annotantem in priuilegio Pragensis episcopatus.

38. Similiter eodem anno Heinrico imperatore demandante et Maguntino archiepiscopo Wezlone [2456 1Kb] interueniente, per legatos [2457 1Kb] apostolici [2458 1Kb] , qui eidem interfuerunt concilio, domnus Clemens [2459 1Kb] papa secundum predictos terminos suo priuilegio corroborat [2460 1Kb] Pragensem episcopatum, id efflagitante [2461 1Kb] et suggerente Gebehardo episcopo per suum capellanum nomine [2462 1Kb] Albinum, quem cum legatis apostolici ex Maguntia hac [2463 1Kb] de eadem causa miserat Romam. Eodem anno 5 Idus Iunii [2464 1Kb]  obiit Otto dux Morauie, frater Wratizlai ducis Bemie [2465 1Kb] . Interea Egilbertus [2466 1Kb] Treuerensis archiepiscopus [2467 1Kb] iussis obtemperans imperatoris [2468 1Kb] adueniens metropolim Pragam, 17 Kal. Iulii inter  sacra missarum sollempnia regalibus fascibus indutum unxit [2469 1Kb] in [2470 1Kb] regem Wratizlaum, et inposuit diadema super caput tam ipsius quam eius coniugis Zuataue [2471 1Kb] , ciclade regia amicte, clericis et uniuersis satrapis ter [2472 1Kb] acclamantibus: Wratislao regi tam [2473 1Kb] Bemico tam [2474 1Kb] Polonico  , magnifico et pacifico, a Deo coronato, uita, salus [2475 1Kb] et uictoria [2476 1Kb] . Post hec tercia die archipresul secundum regiam magnificentiam immenso pondere auri et argenti ditatus [2477 1Kb] et ceteris xeniis [2478 1Kb] ac [2479 1Kb] muneribus donatus, cum magno honore letus [2480 1Kb] ad propria remeat.

39. Anno dominice incarnationis 1087 rex Wratizlaus collecto exercitu intrat Zribiam [2481 1Kb]  , quam olim imperator Heinricus in perpetuum sibi  habendam tradiderat, et dum [2482 1Kb] quoddam castrum nomine Guozdek [2483 1Kb]  prope urbem Missen [2484 1Kb] reedificauit [2485 1Kb] , aliis insistentibus operi, mittit duas  scaras ex electis militibus cum filio suo Bracizislauo ultum ire olim sibi illate iniurie [2486 1Kb] . Nam quodam [2487 1Kb] retro dierum tempore, dum redit imperatoris de curte, casu contigit in quadam uilla nomine Kileb [2488 1Kb] ualde magna eum pernoctare, ubi noctu orta seditione inter suos et ciues, occisi sunt a uillanis duo fratres, primi inter primates, huius patrie inmanes columne, uirtutum clari lumine [2489 1Kb] , Nacarat [2490 1Kb] et Bznata [2491 1Kb] , filii Taz [2492 1Kb] comitis. Mox secundum regis iussum qui missi fuerant festinantes die et noctu, tercia die [2493 1Kb] summo diluculo inuadunt cum magno impetu predictam uillam, et dirripiunt omnia bona illorum, ipsos quoque et uxores eorum usque ad corrigiam [2494 1Kb] calciamenti spoliant, et funditus edificia subuertunt igne comburentes, atque  equis et peccoribus simul abductis illesi uiam tenuerunt. Facta autem meridie, dum transirent quoddam flumen, filius herilis nactus amena loca fluminis, iussit cum preda scutarios [2495 1Kb] precedere, uiros autem bello fortiores secum inuitat ibi [2496 1Kb] prandium sumere [2497 1Kb] . Et quia magnus estus erat, filius ducis nimio calore exestuans, dum post prandium in aqua paulisper refrigeraretur natans, mittit [2498 1Kb] ad cum Alexius comes ita mandans: Non hic, ait, in Wlitaua [2499 1Kb] aut in [2500 1Kb] Ogra tua natas. Tolle moras  , fortium portas uirorum gazas. Ad hec iuuenis: Naturale est, inquit, senibus ad aure [2501 1Kb] motum semper trepidare, et quamuis sibi iam inminentia, plus tamen quam iuuenes, timere fata. Quod cum relatum esset Alexio, Deus, inquit, faciat, sed  euentu prospero [2502 1Kb] , ut talis assit nunc et ineuitabilis fortune occasio, ubi iuuenes uideant utrum senes an ipsi magis fata timeant. Dum hec loquitur predictus comes, ecce plus quam 20 apparent equites missi a Saxonibus, ut eos prouocarent cimbello [2503 1Kb] , sicut mustela hostem suum aspidem strangulare uolens prouocat umbra caude sue de antro. Quos ut [2504 1Kb] uiderunt nostrates, inconsulti homines, plus audaces quam perspicaces, Alexio nimium refutante et prohibente eos ac reuocante, ruunt in sua fata persequentes [2505 1Kb] inimicos. Nam statim ferrea legio Saxonum [2506 1Kb] prosilit ex insidiis, et nec unus, qui  persecuti sunt hostes, euasit ex nostris. Cumque hi qui remanserant in castris, uiderent in celum ascendere quasi per turbinem globum pulueris, et licet repentini et subitanei casus etiam fortissimos uiros in bello conturbare [2507 1Kb] soleant [2508 1Kb] , tamen arma quam [2509 1Kb] cicius arripiunt [2510 1Kb] , hostes uiriliter excipiunt, pugna [2511 1Kb] summa ui conseritur, fragor armorum  et clamor uirorum usque ad nubes exoritur  , hastilia [2512 1Kb] in primo [2513 1Kb] congressu franguntur, res gladiis agitur  , donec Deo opem [2514 1Kb] ferente Saxones uersi sunt in fugam, nostrates habuere [2515 1Kb] uictoriam sed nimis cruentam. Quia uero secundi ordinis milites cum preda iam precesserant [2516 1Kb] , in hac pugna soli tantum nobiles interierunt, Alexius [2517 1Kb] , Ratibor gener suus [2518 1Kb] ,  Branis [2519 1Kb] cum fratre Zlaua et alii quam plurimi; Preda comes amisso pede uix mortem euasit. Filius uero ducis uulneratus est sub dextro pollice, et nisi capulus ensis, quem manu tenuit, ictui obstitisset, ex toto manum amisisset. Acta est autem hec strages 6 Nonas Iulii.

40. Anno dominice incarnationis 1088 [2520 1Kb] .

Hisdem temporibus hec acta quibus referuntur,
Quidam miles erat qui Beneda nomen habebat,
Magnanimus iuuenis prestanti corpore talis,
Hector erat [2521 1Kb] qualis pulcher uel Turnus in armis,
Ex Iurata [2522 1Kb] natus, cui primus Taz [2523 1Kb] fuit auus.
Nescio qua de re tunc offenso quoque rege Wratizlao, fugiens in Poloniam factus est miles domne Iudithe,  coniugis ducis Wladizlai  ; iamque duobus annis euolutis [2524 1Kb] remeans [2525 1Kb] de Polonia, adiit Wigbertum generum regis  rogans [2526 1Kb] , ut per eius suffragia pristinam domini sui [2527 1Kb] possit redire in gratiam. Sed quia hic Wigbertus uir erat in rebus ualde discretus, nolens [2528 1Kb] ut in aliquo socerum suum offenderet, dat ei consilium, monens ut interim apud Missensem [2529 1Kb] episcopum nomine Bennonem [ Erectio ecclesie uissegradensis 2a. 2b.

Anno dominice incarnationis 1090. Antiquus ille chelidrus [2556 1Kb] humani generis inimicus, qui nunquam  dormitat, sed semper quietos inquietat,

Non tulit ulterius pacatos uiuere fratres, regem [2557 1Kb] scilicet Wratizlaum et presulem [2558 1Kb] Gebeardum. Hunc uexat uana gloria et ambitio [2559 1Kb] , illum exagitat arrogantia et tumido fastu superbie, ita tamen ut nec ille huic cederet nec hic illum exsuperare quiret. Iste non uult fratrem sibi [2560 1Kb] habere parem [2561 1Kb] , ille non uult minor fratre haberi; iste uult preesse, ille non uult subesse; iste uult quasi rex dominari et precellere, ille non uult iussis suis obtemperare, sed soli imperatori suum profitetur seruicium, a quo acceperat episcopium [2562 1Kb] . Qui in tantum uirili animositate inter se aliquando dissidebant, ut sepe festis diebus rex episcopum non haberet, qui sibi coronam imponeret. Hac necessitate [2563 1Kb]  simul [2564 1Kb] et ambitione rex compulsus, non ratione sed sola dominatione iterum subintronizat capellanum suum nomine [2565 1Kb] Wezlonem [2566 1Kb] in territorio Morauiensi episcopum  . Quo in [2567 1Kb] facto [2568 1Kb] palam se fecit notabilem [2569 1Kb] , non solum [2570 1Kb] spreuisse quod ipse coram imperatore et eius episcopis collaudauerat, ut unus foret uterque episcopatus, uerum etiam pape Clementis uiolasse priuilegium, quo [2571 1Kb] eiusdem terminos episcopii roborauerat [2572 1Kb] . Hanc ut apploraret [2573 1Kb] apostolico illatam ecclesie iniusticiam, presul Gebhardus [2574 1Kb] iturus erat Romam, sed consilio cum suis familiaribus inito, prius adit antiquum amicum Wladizlaum regem Pannonicum, et patefaciens ei sue ecclesie iniuriam [2575 1Kb] , postulat ab eo ad Romanum iter [2576 1Kb] auxilium,

 Inscius heu fatum sibi iam superesse propinquum. Nam prima die qua regem adiit, nimiam corporis incidit molestiam, et quia prope urbem erat Strigoniam [2577 1Kb] , illuc mittit eum rex nauigio [2578 1Kb] , committens curam eius illius urbis episcopo.


   Pertulit heu [2579 1Kb] ! quales sex lucibus [2580 1Kb] ipse dolores
   Inpedior lacrymis nec possum promere dictis [2581 1Kb] .
Septima die iam aduesperascente [2582 1Kb] ,
   Sol Iulii senas qua tangit luce Kalendas  ,
   Gemma sacerdotum, cunctorum lux Bemorum,
   Dogmate preclarus, pius antistes Gebeardus
   uiuat ut in Christo mundo migrauit ab isto  .
    Moribus et uita de cuius dicere multa
   Fert animus mihi, sed desunt in [2583 1Kb] pectore sensus.
   Pauca tamen fari libet hec, que uidimus ipsi.

42. Tempore quadragesimali talis mos erat suus, semper cilicium habens subtus, desuper ueste episcopali indutus, diebus pascit [2584 1Kb] humanos obtutus, noctibus uero sacco uestitus, latenter ecclesiam ingressus et super pauimentum humi [2585 1Kb] prostratus, tamdiu perseuerat in precibus, quoadusque largo ymbre lacrimarum madida fuit [2586 1Kb] cui incubuit [2587 1Kb] humus. Inde consurgens ad agapen [2588 1Kb] faciendam [2589 1Kb]  , et priusquam ruminet psalmos, quotquot ante ecclesiam inuenit miseros, boni operis [2590 1Kb] per copiam supplet [2591 1Kb] eorum inopiam; finito psalterio idem facit. Post matutinas autem quadraginta  panis quadrantes et totidem allecia, siue alicuius edulii partes diuidit inter pauperes. Quarta autem uice iam adpropinquante luce, ad numerum apostolorum lauans [2592 1Kb] pedes 12 peregrinorum,

Diuidit his formas bis senas denariorum.
Quibus ad horam [2593 1Kb] prandii in abdita stuba uel casa positis habunde ipse necessaria apponit, et dextra sua cibum et potum eis benedicit, deinde ad publicam mensam [2594 1Kb] uadit, et secum 40 [2595 1Kb] egenos pauit. Similiter ad sedem suam Prage constituit cottidie 40 pauperes pascendos, et bis in anno uestiendos [2596 1Kb] a corrigia calcei usque ad mastigam [2597 1Kb]  pilei. Item nonnullos aduentantes hospites et pauperes clericos nimiis dationibus obligat, ut per totam quadragesimam secum manentes  tam pro uiuis quam pro defunctis psalteria legant [2598 1Kb] . Ad singula queque [2599 1Kb] missarum sollempnia, quotquot in capella quaque die fuerint celebrata,

Trina dari [2600 1Kb] fecit nummismata denariorum.
Omnibus autem diebus dominicis 12 nummos, festis uero apostolicis et in aliis maioribus sollempnitatibus 200 offert [2601 1Kb] super pixidem sanctarum reliquiarum argenteos. Quamque fuerit largus, si te delectat, o prudens scire lector [2602 1Kb] , pelliciam [2603 1Kb]  episcopalem nunquam integrum per annum portabat, sed unam hiemalem [2604 1Kb] in pasca, alteram estiualem [2605 1Kb] in festo sancti Wencezlai suis capellanis donat; sic et in ceteris donatiuis largum fuisse scias. Post cuius obitum anno dominice incarnationis 1091, 4 [2606 1Kb] Nonas Marcii Cosmas electus est in episcopum tam a rege Wratizlao quam [2607 1Kb] omni clero ac populo Bemorum, tercio Heinrico imperante [2608 1Kb] augusto, sed in Longobardia hisdem temporibus imperialia tractante negotia.

43. Eodem [2609 1Kb] anno, 15 Kal. Maii, 4 feria in secunda ebdomada pasche  , combustum est monasterium sanctorum martirum uiti Wencezlai atque Adalberti [2610 1Kb] in urbe Praga. Eodem anno [2611 1Kb] rex Wratizlaus ualde iratus est [2612 1Kb] contra fratrem  suum Chounradum, quia his, non inmemor mutue dilectionis, fauebat parti [2613 1Kb] filiorum fratris sui Ottonis, Zuatopluc [2614 1Kb] uidelicet [2615 1Kb] et Ottik [2616 1Kb]  , quibus expulsis de paterna hereditate, filio suo Bolezlao rex urbem Olomuc et alias ciuitates tradiderat, ubi non longo post tempore in predicta urbe inmatura preuentus est morte 3 Idus Augusti  . Et quoniam illi [2617 1Kb] tres fratres, scilicet [2618 1Kb] Iaromir, Otto et [2619 1Kb] Chounradus, quamdiu fuerunt uitales, ita erant unanimes, ut per nulla posset eos [2620 1Kb] rex diuellere artes,--- et sicut fertur leo pertimuisse tres iuuencos inter se collatis cornibus stantes, ita nunquam ausus est rex inuadere suos fratres [2621 1Kb] ,---postquam uero uidit solum Chounradum post obitum fratrum ex  omni parte fraterno aminiculo priuatum, ingressus est cum exercitu Morauiam, ut eum similiter expelleret de prouincia, que sibi sorte ac [2622 1Kb] funiculo hereditatis et per concessionem iure acciderat [2623 1Kb] paternam. uentum erat ad urbem cui nomen Brnen [2624 1Kb]  , ubi rex circumstantibus [2625 1Kb] terre magnatibus [2626 1Kb] disponens obsidionem per girum, dum designat loca ubi quisque comes tentoria figat, Sderad [2627 1Kb] uillicus, sicut erat homo uersipellis, ex  obliquo innuens regi oculis, iuuenem Bracizlaum inter satrapas coram patre suo stantem denotat carbone [2628 1Kb] confusionis. Quoniam quidem [2629 1Kb] , inquiens. tuus, o domine rex, natus libenter estate ludit in flumine et natat, si placet tue maiestati, iuxta fluuium  hac parte urbis cum suis papiliones ponat. Hec ideo dixit, quod [2630 1Kb] olim [2631 1Kb] in partibus Saxonie, dum meridie natat predictus iuuenis in flumine, hostes ex aduerso irruunt et eos inuadunt, ut supra retulimus  . Hoc uerbum nimis alte in corde iuuenis [2632 1Kb] sedit, et non minus doluit quam si toxicata sagitta cor eius uulnerasset. Tristis abiit in [2633 1Kb] castra, et [2634 1Kb] non sumpsit cibum usque noctis [2635 1Kb] ad astra. Nocte autem sub opaca, turma suorum aduocata, pandit cordis sui uulnera, consulens  qualiter in uillico ulcisci possit iniquo [2636 1Kb] . Eadem etiam nocte clam mittit ad patruum suum Chounradum, dedecus sibi et [2637 1Kb] a quo sit illatum exponens, quid opus sit facto, querit ab eo consilium. At ille, Si te, inquit, quis sis cognoscis, ignem me non minus quam te urentem extinguere [2638 1Kb] , noli timere; negligere laudabile non est. Non enim latuerat Chounradum, quod rex hec omnia ageret Zderad per consilium. Cumque nuncius dicta patrui Bracizlao retulisset, fauent omnes et assenciunt, et quasi a Deo sibi datam laudant ducis sententiam, quoniam et ipsi identidem [2639 1Kb] prius consuluerant. Quid multa? Tota nocte illa agitur quod mane peragitur.

41. Nam lucescente die Bracizlaus mittit ad predictum  uillicum demandans ei, ut, ubi sibi [2640 1Kb] placeret, secretum consilii [2641 1Kb] simul ineant. Qui nichil mali suspicans, accepto comite Drisimir [2642 1Kb] , tantummodo soli [2643 1Kb] duo procedunt. Quos ut [2644 1Kb] uidit a longe iuuenis, tantum a suis prosiliit [2645 1Kb] obuiam eis quantum iactus [2646 1Kb] est lapidis; dederat enim suis militibus signum, ut quando suam cirotecam illius proiceret in sinum, facerent quod facere spoponderant [2647 1Kb] . Ubi [2648 1Kb] pauca exprobrans illi [2649 1Kb] quibus sepe offenderat eum: Quam, inquit, pollicitus  sum en abrenuncio tibi fidem meam, et auertens equum, proiecit in faciem eius cirotecam [2650 1Kb] . Non aliter quam cum [2651 1Kb] iratus leo erexit iubas  et submittens caudam, nodo, qui est in extremitate caude percuciens frontem suam, et stimulo, qui est sub cauda sua, pungens [2652 1Kb] posteriora [2653 1Kb] , fertur in omne quod obstat: ita prosiliunt ilico ex agmine ardentes et armati iuuenes, Nozizlau [2654 1Kb] et frater eius Drisikray [2655 1Kb] , filii Lubomir, et tercius Borsa, filius Olen, atque [2656 1Kb] frustra fugientem [2657 1Kb] Zderad ternis hastilibus alte in era sustollunt et ut manipulum in terram deiciunt, et calcant equorum pedibus, et iterum atque iterum uulnerant et affigunt corpus humi [2658 1Kb] telis. Tali morte sue de

Summitate rote fallax fortuna deiecit
 amicum suum Zderad 5 Idus Iulii. Comes autem Drisimir [2659 1Kb] pallidus aduolat in castra, et nunciat [2660 1Kb] regi [2661 1Kb] , que fuerant facta. Solus rex meret et plorat, omnes iuuenem [2662 1Kb] laudant [2663 1Kb] , quamuis [2664 1Kb] aperte laudare [2665 1Kb] non audeant. Bracizlaus autem non longe ultra unum monticulum separatim sua transfert [2666 1Kb] castra, quem maior pars exercitus et fortior [2667 1Kb] bello [2668 1Kb] est secuta.

45. Interea coniunx Chonradi nomine Wirpirk [2669 1Kb]  , una mulierum de numero prudentum, inscio marito suo uenit in castra regis. Que cum nunciata esset regi, conuocat [2670 1Kb] rex proceres in cetum, et

Iussa uenire stetit [2671 1Kb] coram rege, large perfusa [2672 1Kb] faciem [2673 1Kb] lacrimis  , et singultibus uerba interrumpentibus tandem eluctata in uocem sic est  locuta [2674 1Kb] :

Haud [2675 1Kb] ego iam digna dici tua, rex pie [2676 1Kb] , nurus
Supplex ad genua nunc non [2677 1Kb] temere tua ueni.
Et cecidit in faciem et adorauit regem.
Que iussa surgere stetit et ait: Nullam [2678 1Kb] , domine mi rex, his in partibus belli inuenis materiam, nullam de prelio hinc [2679 1Kb] reportas uictoriam, bellum plus quam ciuile geris  . At si nos et [2680 1Kb] nostra bona tuis militibus predam esse decernis, in te tua uertis tela, cum fratrem tuum, cui debeas [2681 1Kb] esse tutela,  spolias rapina cruenta. In Deum uadit, qui suos inuadit. Nam quecunque hic longe in tuis finibus spolia queris habenda, ostendam tibi pociora in medio tui regni posita. Nusquam enim melius [2682 1Kb] ditaberis [2683 1Kb] , nec amplius magnificaberis [2684 1Kb] , quam in suburbio Pragensi et uico Wissegradensi [2685 1Kb] . Ibi [2686 1Kb] Iudei auro et argento plenissimi, ibi [2687 1Kb] ex omni gente negociatores ditissimi, ibi monetarii opulentissimi, ibi forum, in quo preda habundans superhabundat tuis militibus. Aut si te delectat, qualiter Troia arserit  uidere, nusquam magis uulcanum uidebis furentem  , quam cum [2688 1Kb] utramque urbem predictam uideas ardentem. Atqui: »Illa mea sunt,« dicas. Ista autem que hostiliter deuastas, cuius esse putas? Nonne nos et nostra tua sunt? Sin autem solummodo  tua fulmina acuis in iugulum tui fratris, absit ut alter Kain [2689 1Kb] habearis. Salua tui [2690 1Kb] gratia fratri tuo patet Grecia, patet Dalmatia, ipse mauult peregrinari quam te fratricidio criminari. Quin pocius accipe que tibi mittit, iam non frater, sed quasi tuus [2691 1Kb] seruus; et protulit de sinu forcipes [2692 1Kb] et fascem ex uirgultis. Et si quid [2693 1Kb] , inquit [2694 1Kb] , frater in fratrem peccauit, emenda; terram autem [2695 1Kb] que tua est, cui mauis commenda. Dixerat, et ita cor regis tetigit et mouit corda principum, ut nullus se continere posset [2696 1Kb] a lacrimis. Quam rex [2697 1Kb] ad latus suum iubet ut sedeat, sed priusquam sederet: Quandoquidem, inquit, inueni gratiam in oculis tuis, adhuc unam peticionem posco, ne confundas faciem meam queso. Pro magno peccato filii paululum supplicii  satis est patri. Tunc rex: Scio, ait, quo pergis. Sed perge potius, et adhuc ocius fratrem meum et filium [2698 1Kb] ad me [2699 1Kb] in osculo sancto et in [2700 1Kb] uinculo pacis. Et osculatus est eam. Timuerat enim rex ualde [2701 1Kb] ne frater suus et filiius conspirarent contra eum. Qui cum uenissent [2702 1Kb] per conductum domine Wirpirk [2703 1Kb] ad regem, dans eis pacis osculum, rex ait ad filium suum: Fili mi, si bene egisti, nulli melius quam tibi erit: sin autem male, peccatum tuum in foribus aderit [2704 1Kb] .

46. Post hec Bracizlaus intelligens, suum patrem non ex corde sed pro necessitate fecisse pacem, cum omnibus qui suam transierunt in aciem, secessit in  partes urbis [2705 1Kb] Gradec  , et ibi morabatur frustra expectans incertam fortune uicissitudinem. Quotquot enim secuti eum fuerant, nullus ausus est proprios reuisere [2706 1Kb] lares, quia regem, quem offenderant, ualde metuebant, ne captos aut [2707 1Kb] in uincula mitteret aut capitali sentencia dampuaret. uidens autem rex, quod non posset, uti uolebat, iram suam ulcisci in filio nec in eius sequacibus [2708 1Kb] , aduocat fratrem suum Chounradum, et congregat terre maiores [2709 1Kb] natu, atque corroborat omnium sacramento comitum [2710 1Kb] , quod [2711 1Kb] post suum obitum [2712 1Kb] frater eius Chounradus obtineat solium ac Bemie ducatum. Tunc rex roboratus fratris sui [2713 1Kb] consilio simul et auxilio, cepit aperte machinari, qualiter ulciscatur in filio. Nec [2714 1Kb] hoc [2715 1Kb] latuit  Bracizlaum filium eius [2716 1Kb] , et sine mora congregati sunt ad eum plus quam tria milia fortium uirorum, et accelerantes metati sunt castra circa Rokitnicam [2717 1Kb] riuulum  , in crastinum parati contra regem committere prelium. Premiserat enim ad patrem suum nuncium dicens: En ego, en assum longe quem quesiturus [2718 1Kb] eras, quod facturus es posthac, hodie fac. Nec [2719 1Kb] pretereundum est sub silentio, quod eiusdem noctis in conticinio [2720 1Kb] diuina operari dignata est reuelatio. Nam si acta hominum nostre scientie pro modulo pandimus, indignum est, ut ea que ipsi [2721 1Kb] uidimus magnalia Dei taceamus.

47. Igitur nocte prefata dum inter principes ea que prediximus geruntur, nostri patroni. uidelicet sanctus Wencezlaus et sanctus Adalbertus, uisitant  in carcere positos, et eos nimia afflictione contritos sua sanctissima dignatione taliter liberant. Postibus inprimis anterioribus simul cum ianua erutis, mox ipsius carceris uelut ferream posterulam [2722 1Kb] cum suis uectibus frangunt, nec non et cippum, in quo dampnatorum pedes crudeliter coustringuntur, fractum forinsecus proiciunt [2723 1Kb] , statimque auribus dampnatorum uox pia insonuit dicens: Hactenus uobis et huic patrie nostra suffragia defuere, quia gratia Dei indigni [2724 1Kb] exstitistis [2725 1Kb] , ex quo bellum hoc plus quam ciuile inter Bemiam et Morauiam principes isti habuere. Sed quoniam [2726 1Kb] gratia Dei et misericordia et respectus est in sanctos Dei [2727 1Kb] et  electos illius, nosque eo dirigimur quo ipsa respexerit, pro certo nusquam nostri presentia suffragando adesse poterit, ubi illa prius miserando non affuerit [2728 1Kb] . Quare iam certi de misericordia Dei exsurgite [2729 1Kb] , ad ecclesiam Dei [2730 1Kb] properate, nosque nominatim sanctum Wencezlaum et sanctum Adalbertum uos absoluisse et pacem aportasse omnibus nunciate. Qui mox quasi de graui somno excitati et [2731 1Kb] a [2732 1Kb] uinculis absoluti, adhuc custodibus dormitantibus [2733 1Kb] liberi exeunt iussaque perficiunt. Hac etiam ipsa die aliud item miraculum enituit, quia [2734 1Kb] , ut supra sanctorum martirum reuelatio retulit, Chounradus frater regis pacem inter ipsum regem et filium eius composuit. Nam antea in tantum discordabant [2735 1Kb] , ut uterque ab utrimque [2736 1Kb] suspecti, iste ne solio priuaretur,  ille ne a patre caperetur, ualde inuicem timerent. Sed illum par etas iuuenum et maior pars procerum, manu quidem promptiores et bello forciores comitabantur [2737 1Kb] , istum uero episcopus Cosmas et prepositi ecclesiarum omnesque terre magnates etateque [2738 1Kb] prouectiores et consilio utiliores cum omni milicia plebis fauebant [2739 1Kb] et nimio affectu uenerabantur. Et profecto illa tempestate post conditam urbem Pragam pessimum facinus patratum fuisset, si non [2740 1Kb] ad uotum omnem principum et populi motum [2741 1Kb] sancta dignatio beatissimi Wencezlay et magna miseratio omnipotentis Dei composuisset.

48. Quod uidentes qui in castris remanserant [2742 1Kb] comites, mittunt ad Bracizlaum dicentes: Si tu  credulus patri tuo pristinam cum eo redis in gratiam, nos nequaquam credimus ei, quia callidam eius sat [2743 1Kb] nouimus astuciam. Plus enim eius amicicias timemus quam inimicicias. Nam ueluti ursus nec minimum [2744 1Kb] ictum patitur inultum, ita ille nunquam cessabit a uindicta, donec omnia quibus eum offendimus, usque ad unum iotha non dimittet inulta. Qua de re [2745 1Kb] aut nos quouis terrarum abire dimittas [2746 1Kb] cum tui gratia, aut nobiscum ubicunque terrarum alciora queras palacia. Nulli enim magis [2747 1Kb] quam tibi nostro parati sumus seruire domino. uidens autem Bracizlaus, quia sicut miles sine armis suo  officio caret, sic dux sine militibus nec nomen ducis habet, mauult cum eis extraneum querere panem, quam solus sine milite [2748 1Kb] cum patre domesticam habere pacem. Nec mora, congregatis omnibus tam peccoribus quam mancipiis, plus quam duo milia militum cum Bracizlao duce proficiscuntur ad regem Pannonicum [2749 1Kb] . Quem rex Wladizlaus [2750 1Kb] recognoscens cognatum sibi [2751 1Kb] benigne suscepit, et concessit militibus eius inhabitare locum qui dicitur Banoy [2752 1Kb] iuxta castrum nomine Trencin [2753 1Kb]  ; locus in mediis siluis atque in montibus est silus [2754 1Kb] , et nimium [2755 1Kb] aptus atque opimus [2756 1Kb] uenationibus. uictualia [2757 1Kb] autem et cetera nature adminicula per preceptum regis  ab adiacentibus subministrabantur eis regionibus, ipsum autem  Bracizlaum cum paucis secum rex habuit in deliciis aule regalis [2758 1Kb] .

49. Anno eodem rege Wratizlao disponente Cosmas electus [2759 1Kb] ad Pragensem ecclesiam et Andreas similiter ad Olomucensem sedem  per conductum palatini comitis Rapothe  ueniunt Mantuam  , et presentantur imperatori tercio Heinrico augusto, inchoante anno dominice incarnationis 1092 in Kal. [2760 1Kb] Ianuarii. Secunda [2761 1Kb] autem Nonas eiusdem mensis, mediante predicto comite Rapotha, sedens in palatio Mantuano, episcoporum atque comitum ordine non modico ex utroque latere collocato [2762 1Kb] , et electis iam predictis episcopis positis in medio, diu tacita pulcher cesar pulchra labia aperit [2763 1Kb] dicens: Hos fratres ad nos  misit noster fidelis amicus Wratizlaus rex Bemicus, ut secundum canonicam et apostolicam institucionem nostra auctoritate eorum [2764 1Kb] confirmemus electionem, quam sine uestro consensu nolumus [2765 1Kb] facere diffinicionem. Tunc presul Monasteriensis  , qui isdem temporibus uenerat de Hierosolimis, surgit et apodians se mense, in qua baculi, anuli episcopales atque reliquie sanctorum erant posite, ait: Periculosum est ualde a paucis destrui, quod multorum sanctione confirmatum est. Multi enim interfuimus episcopi, multi et principes imperii Romani atque apostolice sedis interfuere legati, quando uestro priuilegio confirmastis,  ut uterque episcopatus, Pragensis simul et Morauiensis, sicut fuit ab inicio, ita unus et integer permaneat. Ad hec cesar ait: Sine modo, ut quod me [2766 1Kb] meus rogauit [2767 1Kb] amicus faciam; de his autem postea suo tempore in suo [2768 1Kb] discutiam. Et statim desponsat eos anulis ad singulas ecclesias, dans eis pastorales uirgas. His ita peractis, iussi sunt ambo episcopi redire Weronam  et ibi expectare, donec patratis [2769 1Kb] regalibus negociis palatinus comes Rapotha iterum reduceret eos secum [2770 1Kb] ad patriam.

50. Interea sinister rumor nostras diuerberat aures, regem Wratizlaum 19 [2771 1Kb] Kal. Februarii  migrasse ad Christum  , et eius fratrem Chounradum successisse in principatum. Qui statim cursorem  mittit ad imperatorem, et promittens ei pecuniam rogat cassari [2772 1Kb] episcoporum electionem, quorum supra fecimus mentionem. Sed cesar magis consulens iusticie quam iniquitatis consentiens pecunie: Quod feci, inquit, feci, nec possum meum mutare factum. Tristis abiit legatus nomine Woclin [2773 1Kb] , quia non obtinuit quod peciit ex parte ducis. Episcopi uero secundum iussa cesaris morati sunt uerone usque ad inicium quadragesime , expectantes reditum et conductum predicti comitis Rapote [2774 1Kb] . Post hec aduenientes Pragam in ipsa die palmarum , suscepti sunt [2775 1Kb] a clero et populo honorifice, et adeunt ducem Chounradum in urbe Bolezlau [2776 1Kb] tercia feria eiusdem ebdomade, Quos dux [2777 1Kb] iam mutato animo benigne suscepit,  et celebrauit cum eis pascha  in urbe Wissegrad. Et in ipsa pasche ebdomada circa Kalend. Aprilis descendit maxima nix, et tantum inhorruit frigus mixtum cum glatie, quantum raro in media contigit [2778 1Kb] hieme. Gesta autem huius [2779 1Kb] ducis [2780 1Kb] non habemus plurima ad scribendum [2781 1Kb] , quia post 7 menses et dies 17 [2782 1Kb] eodem anno quo suscepit ducatum 8 Idus Septembris cum uita amisit  . Cui successit iunior  Bracizlaus [2783 1Kb] , quem aduenientem in urbem Pragam letis choreis [2784 1Kb] per  diuersa compita dispositis tam puellarum quam iuuenum modulantium [2785 1Kb] tibiis et timpanis, et per ecclesias pulsantibus campanis, plebs letabunda suscepit [2786 1Kb] . Ipse autem Cosmas episcopus [2787 1Kb] cum clero et magnifica processione suscipiens eum in porta ciuitatis ante templum sancte Marie  , deducit [2788 1Kb] ad solium, et secundum ritum huius terre ab uniuersis comitibus et satrapis est intronizatus dux iunior Bracizlaus 18 Kal. Octobris.

51. Eodem anno facta est eclipsis solis 12 Kal. Octobris, 6 feria post meridiem  . Eius in Kal. [2789 1Kb] Octobris quidam pseudepiscopus nomine Routpertus [2790 1Kb] , ueniens in hanc terram referebat se in uasconia prouincia Kauellonam  [2791 1Kb] multis annis rexisse ecclesiam; et quoniam recognouit  eum [2792 1Kb] frater noster Ozel [2793 1Kb] , qui et Asinus, et eum olim episcopizasse perhibuit [2794 1Kb] , quando de Ungaria secum iter ageret [2795 1Kb] Hierosolimam, dux Bracizlaus et Cosmas electus gratanter eum recipiunt, et diuinum officium siue cursum episcopaliter agere permittunt. Quid multa? Multas ecclesias consecrat, multos mense Marcio clericos ordinat  , et in cena Domini sacrosanctum [2796 1Kb] crisma exorcizat [2797 1Kb] . Ad quem quidam in pascha uenit clericus, nimirum sui erroris conscius, et nescio quid sibi clam innotuit. Mira res, nec dux, nec electus impetrare potuit, ut saltem paruo tempore ibi staret, quin in ipsa ebdomada pasche cum festinatione [2798 1Kb] tenuisset uiam uersus Saxoniam. Postea uero cum innotuisset quod pseudepiscopus fuisset,  mittunt [2799 1Kb] unum ex Latinis nomine Constancium [2800 1Kb] in uasconiam, per quem Kawallone ecclesie nomine Desiderius presul demandat litteris, quod illa ecclesia nunquam habuisset episcopum nomine Routpertum. Miserunt etiam ad papam nomine [2801 1Kb] Clementem, eius consulentes auctoritatem, Quid sit opus facto [2802 1Kb] rerum in discrimine tanto? Quibus ille remandans iussit ecclesias ex integro reconsecrare, baptizatos crismate pseudepiscopi non  rebaptizari [2803 1Kb] , sed tantum confirmare, similiter ordinatos non reordinari, sed solummodo inter ordinandos stare ad ordinationem [2804 1Kb] , et per solam manus inpositionem recipere benedictionem. Sicque inflicta ab hoste uulnera matri ecclesie curata sunt antidoto iusticie, statum fidei catholice regente  [2805 1Kb] papa tercio Clemente, Iesu Christo domino nostro cum Patre et Spiritu sancto regnante per [2806 1Kb] omnia [2807 1Kb] secula seculorum. Amen [2808 1Kb] . Siste gradum, Musa, chronicis es iam satis usa. Carmine completo dic lector amice [2809 1Kb] ualeto [2810 1Kb]


EXPLICIT [2811 1Kb] LIBER SECUNDUS DE CHRONICIS BOHEMORUM.



INCIPIT APOLOGIA EIUSDEM DECANI SUPRA [2812 1Kb] PRAETITULATI [2813 1Kb] IN TERCIUM LIBRUM ITENTIDEM [2814 1Kb] OPERIS [2815 1Kb]


 Iam pietate Dei promissa fauente peregi
Me quecunque reor fore pollicitum tibi [2816 1Kb] , lector.

Iam de retro actis causis siue transcursis [2817 1Kb] temporibus pauca ex multis commemorans, ystoriam mee narrationis usque ad tempora [2818 1Kb] ducis Bracizlai iunioris perduxi. Quare autem opere [2819 1Kb] precium duxi iam ab instanti opere cessare, non est ab re [2820 1Kb] . Nam de modernis hominibus siue temporibus utilius est ut omnino taceamus, quam loquendo ueritatem, quia ueritas semper [2821 1Kb] parit odium  , alicuius rei incurramus [2822 1Kb] dispendium [2823 1Kb] . Si autem a ueritate deuiantes aliter quam se res habeant [2824 1Kb] scripserimus, cum pene omnibus note sint cause, nichilominus adulationis et mendacii  notam incidimus. Siquidem huius temporis homines uirtutibus nudi solis laudibus gestiunt uestiri [2825 1Kb] , quorum ea est maxima [2826 1Kb] dementia [2827 1Kb] , fauoribus uelle decorari [2828 1Kb] , et que sunt fauore digna minime [2829 1Kb] operari. Atqui non ita erat aput [2830 1Kb] ueteres, qui quamuis dignissimi laude fuissent, tamen fugiebant, quas [2831 1Kb] moderni appetunt  laudes, et quod illis extitit pudori, hoc istis habetur honori. Horum nos si ad liquidum [2832 1Kb] stilo exequamur [2833 1Kb] acta, quia quedam non sunt cum Deo facta, procul dubio offensam non effugiemus quorundam, qui adhuc superstites sunt homines neophiti [2834 1Kb] atque itaci [2835 1Kb]  , qui ad uocem ducis nichil aliud tam promptum in ore habent quam Ita, Domine, alius [2836 1Kb] Ita est, Domine, tercius Ita fac, Domine. At non ita olim fuit. Illum enim [2837 1Kb] dux maxime coluit, qui ratione iusticie ex aduerso clipeum iniquitati opposuit, et qui malos consiliarios et a tramite deuiantes equitatis uno compescuit uerbo ueritatis. Tales nunc aut nulli aut pauci sunt: et si sunt, dum tacent, quasi non sunt. Par namque est uicium atque iudicium, seu tacuisse ueritatem  seu concessisse falsitatem. Unde uidetur nobis multo tucius narrare somnium, cui nemo perhibet testimonium, quam presentium gesta scribere hominum. Quapropter posteris lacius explananda eorum [2838 1Kb] relinquimus facta; sed tamen ne ab aliquo culpemur preterisse intacta, summatim annotare curabimus pauca.



INCIPIT LIBER TERCIUS EIUSDEM OPERIS [2839 8Kb] .

1. Ergo nouus dux Bracizlaus iunior, sed maturus [2840 1Kb] etate, sensu maturior, postquam huius terre secundum ritum debitis obsequiis digne sancti Wencezlai sui patroni in urbe Praga celebrauit [2841 1Kb] natalicium , et omnibus satrapis atque  comitibus magnificum per tres dies exhibuit conuiuium; ubi pro nouitate [2842 1Kb] sui quantum ualuit quedam ad utilitatem ecclesie decernens, quedam ob comoditatem huius terre instituens, sicut olim ab ipso sue etatis tyrocinio omnem spem habuit in  solo Dei patrocinio, ita modo principatus sui in exordio christiane religionis zelo succensus nimio, omnes magos [2843 1Kb] ariolos [2844 1Kb] et sortilegos extrusit regni sui e medio, similiter et lucos siue arbores, quas in multis locis colebat uulgus ignobile, extirpauit et igne cremauit. Item et supersticiosas instituciones, quas uillani adhuc semipagani in pentecosten tertia siue quarta feria obseruabant, offerentes libamina super fontes mactabant uictimas et demonibus immolabant, item sepulturas, que fiebant in syluis et in campis, atque scenas [2845 1Kb]  , quas [2846 1Kb] ex gentili ritu faciebant in biuiis et in [2847 1Kb] triuiis, quasi ob [2848 1Kb] animarum pausationem  , item [2849 1Kb] iocos profanos, quos super mortuos suos, inanes cientes manes [2850 1Kb] ac induti faciem laruis bachando  exercebant; has abhominationes et alias sacrilegas adinuentiones dux bonus, ne ultra fierent in populo Dei, exterminauit [2851 1Kb] . Et quia semper solum Deum et uerum puro corde coluit et eius zelum habuit, uniuersis Dei amatoribus placuit. Erat enim princeps spectabilis, dux in castris acceptabilis [2852 1Kb] , miles in armis inexpugnabilis. Hic quocienscunque Poloniam inuasit, semper cum magno triumpho remeauit. Quam utique anno dominice incarnationis 1093, sui uero ducatus primo, ita [2853 1Kb] crebris incursionibus demolitus est; ut ex ista parte fluminis Odre a castro Recen usque ad urbem Glogou [2854 1Kb]  preter solum Nemci  oppidum, nullus habitaret hominum. Nec tamen cessauit ab eius uastacione, donec princeps Polonie  Wladizlaus cum magna supplicatione preteriti et presentis anni tributum usque ad unum solueret obulum; cuius census hec summa fuit: 1000 marce argenti et 60 [2855 1Kb] auri  . Qui etiam dux idcirco ciuitates, que pertinent ad prouinciam Kladsco [2856 1Kb] nomine dictam, tradens filio [2857 1Kb] suo Bolezlauo, committit eum per manus traditionem et fidei sponsionem duci Bracizlao, quatenus obsequendo suo auunculo a patre sibi creditam cum pace [2858 1Kb] possideret prouinciam. Ipse autem dux Wladizlaus dat sacramentum, quod tributum olim duce Bracizlao constitutum, 500 marcas argenti et 30 auri annuatim sibi pro concessa pace solueret determinato tempore.

 2. Anno dom. inc. 1094, adhuc imperatore tercio Henrico ultra montes in Longobardia [2859 1Kb] tractante imperialia [2860 1Kb] negotia, indicta est generalis synodus ab uniuersis episcopis et principibus Romani imperii infra mediam quadragesimam in urbe Maguntina [2861 1Kb] , ad quam dux Bracizlaus transmittit electos Cosmam et Andream episcopos, committens eos et tradens per manus palatino comiti iam sepe dicto [2862 1Kb] Rapote, rogans ut eos offerat Maguntino archiepiscopo [2863 1Kb] ordinandos. Quo pro eis interueniente, et coram archiepiscopo et uniuersali synodo testimonium perhibente, quod olim per imperatorem in urbe Mantua [2864 1Kb] corroborata sit [2865 1Kb] eorum electio, omnibus suffragancis collaudantibus ordinati sunt Cosmas [2866 1Kb] et Andreas episcopi 4 Idus Marcii ab  archiepiscopo Moguntino nomine Routardo [2867 1Kb] .

3. Eodem anno fuit mortalitas hominum [2868 1Kb] , sed maxima [2869 1Kb] in Teuthonicis partibus  . Nam redeuntibus predictis episcopis de Maguntia [2870 1Kb] , dum transirent per quandam uillam nomine Amberk [2871 1Kb] , parrochiam ecclesiam [2872 1Kb] quamuis satis amplam, que est sita extra uillam, non potuerunt intrare, ut audirent missam, quia totum eius [2873 1Kb] pauimentum usque ad unum punctum erat cadauere plenum. Similiter in urbe Kaker non fuit domus, ubi non essent tria aut quatuor cadauera hominum, quam pretereuntes non longe ab urbe in medio pernoctauimus campo. Eodem anno dux Bracizlaus in mense Septembri quandam matronam de Bauaria nomine Lukarth [2874 1Kb]  . Alberti comitis sororem [2875 1Kb] , duxit  in uxorem. Item eodem anno et eodem duce iubente Cosmas episcopus 5 Kal. Octobris consecrauit altare sancti uiti martiris [2876 1Kb] , quia monasterium adhuc non erat perductum ad ultimam manum.

4. Anno dominice incarnationis 1095, aquilonalis [2877 1Kb] plaga per multas noctes in celo apparuit rubicunda.

Anno dominice incarnationis 1096, 18 Kal. Maii [2878 1Kb] iubente gloriosissimo duce Bemorum Bracizlao, a uenerabili episcopo Cosma consecratum est monasterium sanctorum martirum uiti Wencezlai atque Adalberti. Eodem anno tanta fuit commotio [2879 1Kb] , immo diuina compunctio in populo Hierosolimam proficiscendi, ut perpauci in Teuthonicis partibus  et maxime in orientali Francia per urbes et uillas remanerent [2880 1Kb] coloni. Qui quoniam propter multitudinem exercitus una uia simul ire non poterant, quidam ex eis per hanc nostram terram dum transirent, permittente Deo, irruerunt super Iudeos, et eos inuitos baptizabant, contradicentes uero trucidabant. uidens autem Cosmas episcopus contra statuta canonum hec ita fieri, zelo iustitie ductus frustra temptauit prohibere ne eos inuitos baptizarent, quia non habuit qui eum adiuuarent. Nam dux Bracizlaus eo tempore cum omni exercitu suo in Polonia super ripam fluminis nomine Nizam [2881 1Kb] , castro eorum destructo nomine Brido [2882 1Kb]  , longe inferius eiusdem fluuii similiter edificabat firmissimum castrum super altum scopulum, unde nomen  traxit Kamenec [2883 1Kb]  . Quod autem Iudei non post multos dies reiecerunt a se iugum Christi, et spreuerunt gratiam baptismi [2884 1Kb] atque salutem fidei catholice, et iterum submiserunt colla iugo legis Mosaice, sed [2885 1Kb] episcopi et prelatorum ecclesie poterat hoc asscribi negligentie. Iamque condito predicto castro Kamenec, priusquam inde abiret dux Bracizlaus, Mutinam filium Bosa [2886 1Kb] suum collateralem et secretarium [2887 1Kb] apprehendens seorsum et multa exprobrans sibi, quibus [2888 1Kb] sepe eum offenderat, dixit: Ego si non Deum offendere metuerem [2889 1Kb] , uti meritus es, profecto oculos [2890 1Kb] tibi eruerem [2891 1Kb] ; sed nolo, quia grande nefas est corrumpere quod Dei digitus operatus est in homine. Et permittens secum duos milites tantum ab aspectu  suo et latere amouit eum, et mittens in Bemiam omnem eius iussit infiscari substanciam. Nec mora, dum rediret, misit dux [2892 1Kb] manus, ut apprehenderent [2893 1Kb] Bosey [2894 1Kb] , filium Cac, cognatum Mutine; semper enim illam nationem Wrissouici [2895 1Kb] habuit exosam, quia sciebat eam superbam esse ualde et dolosam. Quem cum apprehendissent statim, ut iussum fuerat, inpositus puppi cum uxore et duobus filiis relegatus [2896 1Kb] est in Zribiam [2897 1Kb] , et exinde perrexit in Poloniam, et ibi inuenit fratrem suum Mutinam, quos dux Polonie satis recepit benigne.

5. Anno dominice incarnationis 1097, dux Bracizlaus uocans ad se Oudalricum filium Chonradi  iussit eum capere et misit in castrum Cladsco ad custodiendum.

 Anno dominice incarnationis 1098, delatum [2898 1Kb] est duci Bracizlao, quod quidam ex Iudeis lapsi fuga, nonnulli furtim diuicias suas subtraherent partim in Poloniam, partim in Pannoniam. Unde dux ualde iratus, misit camerarium suum cum aliquibus militibus, ut eos a uertice usque [2899 1Kb] ad talos [2900 1Kb] expoliarent. Qui ueniens conuocat [2901 1Kb] ad se maiores natu Iudeos, et sic exorsus est ad eos:

O gens progenita manzeribus [2902 1Kb]  Ismahelita,
Ut sibi dicatis dux mandat, cur fugiatis
Et partis [2903 1Kb] gratis cur gazas attenuatis?
Interea quecunque mea sunt, sunt mea cuncta.
Nullas de Solimis res diuiciasue tulistis.
Uno pro nummo ter deni uespasiano
Cesare proscripti, sparsi sic estis in orbe.
 Macri uenistis, macri quo [2904 1Kb] uultis eatis.
Quod baptizati sitis, Deus est mihi testis.
Non me [2905 1Kb] sed domino sunt ista iubente [2906 1Kb] patrata.
Quod autem iterum relapsi estis in Iudaismum,
Cosmas episcopus uideat, quid inde agere debeat
Dixerat hec ex parte ducis, et statim irrumpentes euerterunt domos, acceperunt thesauros et quicquid suppellectilis optimum inuenerunt. Nihil nisi [2907 1Kb] quod solum [2908 1Kb] pertinet ad uictum granum frumenti eis reliquerunt. O quantum pecunie eis miseris Iudeis illa die [2909 1Kb] est sublatum, nec ex succensa Troia tantum diuiciarum in Euboyco littore fuit collatum.

 6. Eodem anno 4 Idus Decembris  Cosmas episcopus migrauit ad Christum. Fuit autem iste presul humilis, simplex, patiens et multum misericors et illatas a quouis homine iniurias equanimiter sustinens, recognoscentibus suas culpas pius indultor, uiduarum non surdus auditor, orphanorum non tardus adiutor [2910 1Kb] , infirmantium sedulus uisitator, ultime sortis non inmemor, exequiarum promptus extitit executor.

7. Post cuius obitum dux Bracizlaus habens curam animarum, et perpendens collatam sibi a Deo potestatem eligendi ecclesie sponsum, cepit sollicitus et [2911 1Kb] peruigil secum tacita mente suorum inspicere mores clericorum [2912 1Kb] , uitam et conuersationem discutere singulorum, quem ex eis potissimum  proueheret ad [2913 1Kb] summum [2914 1Kb] sacerdotii gradum. Et quamuis ipse nosset inter suos [2915 1Kb] , quid esset in quoquam [2916 1Kb] clerico [2917 1Kb] , tamen recolens illud Salomonis dictum: Omnia, fili [2918 1Kb] , fac eum consilio [2919 1Kb] , aduocat Wigbertum, suum per sororem generum, uirum sapientem et in talibus negotiis eruditum ualde et perspicacem, cui et [2920 1Kb] ait: Tu tempore patris mei regis [2921 1Kb] Wratizlai semper in curia primus inter amicos fuisti, tu mores et uitam Bemerum perspexisti, tu non solum laicos, uerum etiam clericos omnes [2922 1Kb] intus et in cute nosti, tuo consilio nunc episcopum eligere uolo. Ad hec [2923 1Kb] heros in propria uerba non inproprie respondit: Olim, inquiens, dum rex pater tuus uiguit, meum consilium ualuit; nunc horum uiuunt homines morum [2924 1Kb] , qui  semetipsos putant aliquid esse, cum nichil sint, et quibus nullius nisi quod [2925 1Kb] ipsi sapiunt placet [2926 1Kb] consilium. Sed uos melius scitis, quod in tam sancto negotio, qui consulunt sancte [2927 1Kb] ecclesie utilitati, uacuos decet esse ab ira et odio, a misericordia et amicitia [2928 1Kb] , nam ubi ista officiunt animo, humana [2929 1Kb] fallitur opinio  ; me autem nec alicuius amicicia obligat, nec misericordia supplantat, nec odium exagitat, nec ira inflammat, quo minus carum uobis eloquar iustitie quod postulat ordo. Est patris tui et nunc tuus capellanus, quem uos melius nostis, nomine Hermanus. Hic semper fuit regis in seruicio [2930 1Kb] constans, in commisso fidelis, in legationibus agendis fidus executor, castus, sobrius, humilis et modestus, non [2931 1Kb] uinolentus [2932 1Kb] , non ambitiosus,  non elatus, et que prima est in clerico uirtus, adprime literatus, et quantum spectat ad humanam opinionem, cernitur esse bonus uir et perfectus ad unguem [2933 1Kb] , si solummodo [2934 1Kb] non obsit quod hospes sit. Tunc dux [2935 1Kb] ammirans suam et eius unanimem uoluntatem, ait: Haud [2936 1Kb] aliter cor tuum atque meum sapit. Et quia hospes est, plus ecclesie prodest; non eum parentela exhauriet, non liberorum cura aggrauabit, non cognatorum turma despoliabit [2937 1Kb] quicquid sibi undecunque ueniet, totum sponsa eius et mater ecclesia habebit.

Hic ergo faciam Pragensis episcopus ut sit.
Nec mora, conuocatis primatibus terre simul et prepositis ecclesie Boleslau in urbe ad placitum  [2938 1Kb] ducis, collaudante clero cuncto [2939 1Kb] populoque fauente, Hermanus promotione diaconus, prepositura Bolezlauensi sublimatus, sublimiorem inuitus subrogatur [2940 1Kb] ad episcopatus honorem. Facta est autem hec electio anno dom. inc. 1099 pridie Kalend. [2941 1Kb] Marcii.

8. Et quia eodem anno  imperator tercius [2942 1Kb] Henricus celebrauit pascha Ratispone  , iussus est dux Bracizlaus cum electo suo illuc uenire, qui celebrato pascha in urbe Wissegrad, tercia die post octauam pasche  uenit [2943 1Kb] Ratisbonam. Qui quia ante festum caritatiua premiserat [2944 1Kb] donaria tam cesari quam eius satrapis [2945 1Kb] , quotquot erant de eius amicis in curia, obuiam ei ueniunt ad tria fere [2946 1Kb] miliaria, et ita  deducunt eum in [2947 1Kb] ciuitatem cum [2948 1Kb] magna honorificentia. Cuius ad primam [2949 1Kb] peticionem cesar confirmat Bemorum electionem, dans Hermanno anulum et uirgam episcopalem. Item et hoc [2950 1Kb] obtinuit precibus [2951 1Kb] apud cesarem, ut eius fratri Boriuoy uexillum daret et eum Bemis omnibus qui cum eo uenerant, assignaret, quo post obitum suum fratrem eius [2952 1Kb] Boriuoy sublimarent [2953 1Kb] in [2954 1Kb] solium  .

9. Eodem anno idem [2955 1Kb] dux Bracizlaus ueniens cum exercitu in Morauiam, reedificat castrum Podiuin [2956 1Kb] , et reddit id [2957 1Kb] , sicut antea fuerat, in potestatem Hermanni episcopi, atque ibidem in uilla Zlaunica [2958 1Kb] pentecosten  celebrauit. Deinde occurrens Pannonico regi Cholomanno [2959 1Kb]  in campo qui dicitur Luczko [2960 1Kb] , multa sunt [2961 1Kb] inuicem concionati, placitantes [2962 1Kb] ad placitum utrarumque [2963 1Kb] parcium. Ac inter se inmensis [2964 1Kb] mutuatim datis muneribus, renouant antiqua amicicie et pacis [2965 1Kb] federa et ea sacramentis confirmant. Ibi dux Bracizlaus suum electum Hermannum diaconum [2966 1Kb] comittit Seraphim [2967 1Kb] archiepiscopo ordinandum. Qui ueniens ad sedem suam urbis Strigonie tempore quo sacri ordines celebrantur, 3 Idus Iunii ordinat eum presbiterum, et me, quamuis indignum, similiter ad eundem promouit gradum. Dux autem, post habitum concilium rediens, castra metatus est iuxta urbem Brnen [2968 1Kb] ; erat enim ualde iratus filiis patrui sui Conradi,  Udalrico et Lutoldo [2969 1Kb] . Qui fugientes a facie eius oppilauerunt se in [2970 1Kb] munitis oppidis, et mittentes tradunt ei ceteras ciuitates, timentes ne hostiliter deuastaret terram. Interea dux Bracizlaus dispositis presidiis per ciuitates quas sibi tradiderant, et eas fratri suo Boriwoy comittens, reuersus est in Bemiam, Ottonis  autem filii Suatotopluc [2971 1Kb] et Otto [2972 1Kb] cum matre sua Eufemia  multum obedientes duci erant et fideles. Item eodem anno  dux Bracizlaus in natiuitate Domini Bolezlaum per sororem sibi propinquum inuitat ad conuiuium quod erat in urbe Satec dispositum, ubi in ipso festo, consentientibus omnibus comitibus Bohemie, factus est Bolezlaus ensifer auunculi sui. Quem post festum dux remittens ad  propria, dono [2973 1Kb] dat sibi et constituit quatenus ensifere dignitatis pro ministerio [2974 1Kb] ex tributo, quod pater suus Wladizlaus soluebat annuatim semper, 100 marcas argenti et 10 auri talenta habeat [2975 1Kb] .

10. Anno dominice incarnationis 1100, dux Bracizlaus quibusdam referentibus habens compertum pro certo, quod imperator in urbe Maguntia pascha  celebrare uellet, optimum ratus fore ut illuc electum suum [2976 1Kb] Hermannum mitteret, qui et munera sua cesari deferret et quam expectabat a magistro suo benedictionem acciperet, et committens eum Wiberto, qui similiter debuit interesse cesaris palatio, rogat ut in [2977 1Kb] omni suo faueret negotio tempore oportuno. Sed quoniam archipresul  Routhardus simoniaca heresi infamatus, relicta Maguntia hisdem temporibus [2978 1Kb] morabatur in Saxonia, iubente imperatore et collaudantibus omnibus suffraganeis Maguntine [2979 1Kb] ecclesie, a cardinali Rouperto, Clementis pape apocrisario, qui forte ibi aderat, ordinatus est [2980 1Kb] Hermannus [2981 1Kb] episcopus in octauis pasche 6 [2982 1Kb] Idus Aprilis.

11. Eodem  anno admirabile et seclis commemorabile quod diuina gratia per merita sanctissime [2983 1Kb] matris [2984 1Kb] Ludmile [2985 1Kb] dignata est reuelare miraculum, uti ipsi uidimus, uestre caritati  pandimus. Nam domna abbatissa  Windelmuth, famula Deo deuota, ecclesiam sancti Petri apostoli, sitam in territorio eiusdem monasterii cui preerat, ex uetustate a fundamento dirutam usque ad perfectionem deducens reedificauit. Quam ut consecraret presul [2986 1Kb] cum impetrasset abbatissa, dum ex more reliquias sanctorum collocat in pixide, inter alia obtulit domina presuli pannum unius palme latum, quem acceperat de peplo sancte Ludmile, rogans ut similiter inter reliquias sanctas ponat eum in pixide. Tunc presul quasi indignans ait: Tace, domina, de eius sanctitate! dimitte anum [2987 1Kb] auiam [2988 1Kb] quiescere in pace. Ad hec [2989 1Kb] abbatissa, Noli, inquit [2990 1Kb] , domine, noli [2991 1Kb] talia dicere; multa enim Deus per eius merita cottidie operatur  magnalia. Mox iussu presulis sartago affertur [2992 1Kb] magna, prunis ardentibus plena, ubi inuocato sancte Trinitatis nomine, presul iniecit pannum super flammiuomos carbones. Mira res, fumiculus et flammicula circa pannum emicuit, sed minime nocuit. Et hoc etiam magni fuit in augmentum miraculi, quod propter nimium ardorem diu non potuit pannus de flammis eripi, et tandem ereptus sic uisus est integer et firmus, ac si eadem die foret textus. Quo tam euidenti presul et omnes nos perculsi miraculo, lacrimas fundimus [2993 1Kb] pre gaudio, et gratias retulimus Christo. Dedicata est autem ecclesia in honore sancti Petri apostoli [2994 1Kb] 5 Non. Octobris.

12. Item eiusdem anni 15 Kalend. Nouembris  Boriuoy, frater ducis Bracizlai, in urbe Znogem [2995 1Kb]  faciens permagnificum conuiuium, duxit uxorem nomine Helbirk [2996 1Kb]  , orientalis marchionis Lupoldi  sororem. Et quia hisdem diebus filius Conradi Lutoldus [2997 1Kb] per concessum Gotfridi [2998 1Kb]  admissus in castrum Rakouz  , multas Boriuoy inferebat iniurias, singulis noctibus deuastans eius uillas, et refugium habens in predictum castrum, unde dux Bracizlaus ualde iratus iterum coadunato exercitu mouit castra in Morauiam, uolens ulcisci fratris iniuriam. Sed prius mittit ad Gotfridum obtestans eum per antique  amicitie [2999 1Kb] federa, quo [3000 1Kb] sibi Lutholdum aut uinctum mittat [3001 1Kb] , sine mora, aut de castello suo eum expellat eadem hora. Quod cum non lateret Lutoldum, castellanis per fraudem foras exclusis, ipse cum suis militibus ui obtinuit castrum. Tunc Godfridus [3002 1Kb] cum legatis, qui ad eum missi fuerant, occurrit duci iuxta oppidum Wranou, et coram omnibus clamat Lutoldum perfidum esse et reipublice inimicum; castrum uero sibi [3003 1Kb] sub fide amicabiliter [3004 1Kb] prestitum, iam hostiliter ad expugnandum postulat ducis [3005 1Kb] auxilium. Cuius peticioni dux non abnuens admouit exercitum urbis per circuitum, ubi per sex ebdomadas ui summa nocte et die conseritur pugna, donec fames, que firmas expugnat urbes  , preualuit in castro.  Ea [3006 1Kb] uictus Lutoldus et bello fractus noctu clam elapsus uix solus aufugit, omissis [3007 1Kb] ibi [3008 1Kb] suis militibus [3009 1Kb] , qui facto mane semetipsos et castrum tradunt in manum ducis. Interea dum hec pugna geritur Paulic [3010 1Kb] , filius Marquardi [3011 1Kb] , pedagogus Wladizlai, sagittatus moritur, item Dobes [3012 1Kb] , filius Lstimir [3013 1Kb] , dum

Per uicem suam seruat uigilias noctis, occiditur. His duobus amissis et reddita urbe Gotfrido, dux uictor cum suis remeat in Bemiam.

13. Iamque Christi natiuitate adpropinquante, et propter uenacionem in uilla Stibecna [3014 1Kb] duce morante, quadam die inter prandendum fertur dixisse dux [3015 1Kb] ad quendam uenatorem [3016 1Kb] , qui non longe ab eo ad quartam sedebat mensam: Heus Cucata!  putas me nescire, quis sit inter uos qui [3017 1Kb] me querit interficere? Et ille, sicut homo erat uehemens in uerbis, clamat [3018 1Kb] : Procul Deus hoc auertat nec tuus oculus pareat, quin ipse cicius occidatur qui talia machinatur. Ad hec dux: Ah [3019 1Kb] ! bone uir, ait, nulli fas est euitare ineuitabile fatum. Postera autem die , quia sancti Thome apostoli erat uigilia, mane audita missa it uenatum, et cum in nocte iam rediret, occurrunt ei ante uillam apparitores cum laternis et facibus [3020 1Kb] . Moxque Lorck [3021 1Kb] , impius latro missus a diabolo, prosilit ex latibulo precinctus gladio, et ut fortius ualuit, inter ipsa ilia ducem [3022 1Kb] percussit uenabulo [3023 1Kb] . Non aliter dux [3024 1Kb] cadit in medio luco [3025 1Kb] , ac,

Si clarus Lucifer celo cecidisset ab alto.

 Aduolat extemplo [3026 1Kb] lugubris turma suorum, et extracta hasta [3027 1Kb] seminecem leuant ducem. Ille autem minister Satane, dum accelerat fugam per noctem opacam, precipitatur cum equo in cisternam,

Quam preceps torrens decurrens fecerat ymbre. Incertum est utrum ipse manu sua an gladius lapsus de uagina ita eum precidit per [3028 1Kb] medium aluum, ut omnia sibi effluerent exta. Fit tumultus per uillam, alii insiliunt equos, alii cum armis huc et illuc [3029 1Kb] discurrunt, inuestigantes tanti mali machinatorem. Mox quidam inuenit eum semiuiuum, et quamuis satis ad mortem habuit [3030 1Kb] uulnus, tamen amputat ense caput eius dicens:

Inferni furuas [3031 1Kb] non insons ibis ad umbras,
 Et Cereris [3032 1Kb] genero mea facta referre memento 
Dux autem [3033 1Kb] , licet in tanto dolore sit positus et merore, illa nocte et insequenti die non relaxabat spiritum et ora a laude Dei, nunc lacrimosam penitenciam offerendo, nunc [3034 1Kb] sua peccata confitendo tam episcopo Hermanno quam aliis sacerdotibus Dei. Tributum autem quod eo tempore fuit de Polonia allatum, et quicquid in sua inuenit [3035 1Kb] camera, per manus episcopi fecit dari [3036 1Kb] per monasteria. Et cum disposuisset omnia que erant disponenda pro anima: Date, inquit, filiolo meo lituum meum et iaculum, cetera non est meum sibi dare, que Deus posuit in sua potestate. Et ita [3037 1Kb] in sequenti nocte post gallicinium inter manus sacerdotum 11 Kal.  Ianuarii, uelud bonus Dei [3038 1Kb] athleta, utramque hominis substanciam in sua diuisit exordia, quem procul dubio credimus aut iam [3039 1Kb] accepisse aut iam [3040 1Kb] accepturum celestia consortia. Cuius feretrum unus ex clero sequens usque ad sepulchrum, huiusmodi planctum [3041 1Kb] iterabat dicens: Anima Bracizlâi sabao7th adonây uíuât êxpers tha7na7tòn Bracislaus yskiroî. [3042 1Kb]  . Mira res, sic fletu suo clerum et populum concitabat [3043 1Kb] ad fletum, ut dum fleres magis flere uelles. Sepultus est autem cum maximo planctu suorum in polyandro [3044 1Kb] sancti Wencezlai ecclesie forinsecus ante portam a sinistris, uti ipse disposuerat. Ubi soror eius Ludmila, Deo deuota famula [3045 1Kb] , supra testudines construxit arcuatam  in honore sancti Thome apostoli capellam, et constituit ut cottidie ibi celebraretur missa pro defunctis. Et quoniam statim percrebuit fama in populo, ducem [3046 1Kb] esse interfectum Bosey [3047 1Kb] et Mutine consilio, quos antea expulerat dux [3048 1Kb] de regno suo, dubitari a quibusdam solet utrum soncior [3049 1Kb] sit qui consilium dat, an qui consentit ut faciat; sed reuera uterque reus, ueruntamen soncior is est qui homicidium consiliatur, quia et se ipsum de alium [sic] criminatur. Ergo uos Bracizlaum occidistis, qui ut occideretur, consilium dedistis. Mittunt ilico presul et comites cum festinatione in Morauiam ad Boriuoy legatum [3050 1Kb] , quo acceleret sibi a cesare olim [3051 1Kb] datum totius Bemie accipere ducatum. Qui festinus ueniens in ipsa die   natiuitatis Christi omnibus simul fauentibus intronizatur. Tunc Cillenia [3052 1Kb] delet [3053 1Kb] omnino sua [3054 1Kb] uestigia, que uix inpressa reliquerat [3055 1Kb] in Bemia, cum exosa terras peteret celestia. Iustitia enim erat Bemorum, ut semper inter principes eorum maior natu solio potiretur in principatu.

14. Anno dominice incarnationis [3056 1Kb] 1101 [3057 1Kb] , Uodalricus et Lutoldus, filii Conradi, expulsis presidiis de [3058 1Kb] Morauia, que ibi Boriuoy abiens reliquerat ob custodiam, rehabuerunt ciuitates suas, similiter Posey et Mutina redeunt de Polonia, quibus duce Boriuoy non ex corde, sed pro necessitate temporis concedente gratiam suam, [3059 1Kb] , recipiunt ciuitates suas quas antea habuerant, Bosey Satec, et Mutina Lutomerice [3060 1Kb] .

 15. Eodem anno Oudalricus adit [3061 1Kb] imperatorem in urbe Ratisbona, et eum per amicos sollicitat [3062 1Kb] precibus et fatigat inmensis promissionibus, quo sibi restituat iniuste [3063 1Kb] prereptum [3064 1Kb] a fratre suo iuniore  Boriuoy Bohemie ducatum. A quo cesar accepta pecunia dat sibi [3065 1Kb] ducatus insignia et uexillum; sed in ducem eligendi obtentum ponit in arbitrio Bemorum. Tunc Uodalricus mittens legatum ualde disertum [3066 1Kb] uirum, Neusse [3067 1Kb] nomine, filium [3068 1Kb] Dobremil, arguit fratrem suum Boriuoy, increpat comites et minatur eis, iactat se esse etate maiorem, et secundum patrie morem debitum, sibi  iniuste [3069 1Kb] sublatum per fratrem iuniorem  poscit principalis sedis honorem. Qui quamuis iustam causam habeat [3070 1Kb] , tamen frustra caudam captat [3071 1Kb] , cum cornua [3072 1Kb] amittat [3071 1Kb] ,. Sic Udalricus fratrem [3073 1Kb] suum Boriuoy iam [3074 1Kb] confirmatum in solio tarde nititur pellere de regno. Postquam uero suo referente legato animaduertit Udalricus, nec fratrem suum cedere solio, nec comites acquiescere suo consilio, hoc solum obtinuit precibus, ut cesaris per licentiam liceat [3075 1Kb] sibi debitam ui inuadere [3076 1Kb] prouinciam; cuius [3077 1Kb] mox associantur in contubernium uiri in rebus bellicis strenui, Sigardus comes de oppido Sala, et eius frater Frisensis [3078 1Kb] episcopus nomine [3079 1Kb] Udalricus  , atque suus per sororem gener nomine Fridricus.  Quorum succenderat animum ad belli studium promittens eis aureos montes, et pollicitans suos esse fautores omnes Bemie natu maiores. Preterea [3080 1Kb] undecunque potuit, non paucos sibi in auxilium acquirit Teutonicos, qui pro sui stulticia estimabant in Bemia auri et argenti pondera fore in plateis sparsa et exposita. Quibus insimul coadunatis, Oudalricus cum fratre [3081 1Kb] Lutoldo [3082 1Kb] Augusto mense intrant partes Bemie, sed sinistro homine. Nam Boriuoy collecto exercitu occurrens eis castra metatus est [3083 1Kb] supra duos colles iuxta oppidum Malin  [3084 1Kb] , paratus in crastinum cum eis [3085 1Kb] comittere bellum. Teutonici uero non longe ex altera [3086 1Kb] parte riuuli uysplisa [3087 1Kb] applicuerunt castra, ita ut uterque ab utrisque possit [3088 1Kb] uideri exercitus. Qui postquam  animaduerterunt unanimem esse cum [3089 1Kb] duce Boriuoy, [3090 1Kb] constanciam Bemorum, inquiunt Udalrico: Ubi sunt illi Bemie natu maiores, quos dicebas tuos esse fautores? Recte mentitus es in caput tuum, et nos decepisti atque in magnum deduxisti periculum. Reuerti uolunt, sed nequeunt, quia eadem uia post illos Suatopluk [3091 1Kb] cum fratre suo Ottone ducens secum duas scaras ueniebat duci Boriuoy in auxilium. Quid facerent? Magna undique [3092 1Kb] coartati [3093 1Kb] angustia, per angustam uiam et nimis artam semitam, qua itur trans siluam ad Gabr [3094 1Kb]  , turpem noctu maturauerunt fugam. Ibi episcopus  Frisensis [3095 1Kb] amisit capellam suam  , ibi propter difficilem uiam omnem [3096 1Kb] exercitus cum rebus usualibus proiecit sarcinam. Mane autem facto aduenientes Bemi, hoste carentia [3097 1Kb] diripiunt spolia. Erant autem illo tempore Boriuoy et Suatopluk concordes et ad inuicem unanimes, sed unde orta sit inter eos discordia, parum superiora repetens exordia, referam pauca.

16. Anno dominice incarnationis 1102 [3098 1Kb] , Wladizlaus dux Polonie habens duos filios, unum de concubina progenitum, nomine Sbigneu [3099 1Kb] , alterum ex Iuditha Wratizlai regis filia editum, nomine Bolezlaum, hos inter [3100 1Kb] suum regnum [3101 1Kb] diuidit per medium  ; sed quoniam iuxta uocem dominicam, omne regnum in se ipsum [3102 1Kb] diuisum desolabitur  , et domus supra domum cadet, et sicut uulgo dicitur, duo catti uno [3103 1Kb] sacco capti [3104 1Kb] insimul esse non possunt, anno dominice incarnationis 1103 Sbigneu post obitum patris mox contra fratrem suum sumit arma, et promittens pecuniam associat ducem Boriuoy sibi [3105 1Kb] in auxilium. Qui statim misit post Zuatopluk [3106 1Kb] in Morauiam, et conuenientes simul castra metati sunt iuxta oppidum Recen  . Quod audiens Bolezlaus mittit [3107 1Kb] pedagogum [3108 1Kb] suum Skribimir [3109 1Kb]  , et rogat ducem Boriuoy ut sit memor affinitatis, se [3110 1Kb] sibi per Iuditam, eius sororem, dicit propinquiorem; et insuper offert ei [3111 1Kb] ad manum 10 marsupia 1000 marcis plena. O pecunia tocius mali [3112 1Kb] regina, fraudis amica, fidei hostis et inimica! Tu iusticiam comprimis,  recta iudicia subuertis. Te corrupti Grabissa et Protiuen [3113 1Kb] , ducis Boriuoy consiliarii, compellunt ipsum ducem fidem [3114 1Kb] Sbigneu promissam abnuere. Qui statim accepta [3115 1Kb] pecunia reuersus est ad propria [3116 1Kb] , et quia nec unum obulum dedit Zuatopluk, indignatus ualde et succensus ira discedens fertur dixisse: Incendium meum ruina [3117 1Kb] extinguam  .

17. Anno dominice incarnationis 1104, Iohannes   electus est in episcopum Morauie. Eodem anno mittit Suatopluk in Bemiam indagatores nequitie, delatores iusticie, seminatores [3118 1Kb] discordie et omnium malarum arcium inuentores, qui [3119 1Kb] Possent unanimes armare in prelia fratres  . Ilii fere uniuersas Bemie ciuitates circuientes alios pecunia corrumpunt, alios muneribus, alios promissionibus obligant, et quos sciebant nouarum rerum auidos, aut dignitatibus priuatos, aut uersatiles et animo inconstantes, omnes [3120 1Kb] suis uersuciis asciscunt [3121 1Kb] in partes Suatopluk ducis. His ita patratis [3122 1Kb] , anno dominice incarnationis 1105, sole morante in decima parte Libre, intra Zuatopluk cum suo comitatu [3123 1Kb] Bemiam, et occurrunt sibi  perfidorum agmina, quidam uero ex eis expectant ut eum aperta ianua urbis Prage recipiant infra menia. Sed prius eadem die dux Boriuoy ualde diluculo ueniens preoccupat urbem, et ponit in ea fortia presidia atque episcopo Hermanno eam [3124 1Kb] comittens, se cum suis ad uissegrad contulit. Et ecce Zuatopluk [3125 1Kb] ordinatim [3126 1Kb] pulchre instructis cum sex legionibus apparet in campo, et quia nullus obuiam sibi uenit ab urbe, incertus et dubius parum substitit, et mox transuadantes [3127 1Kb] fluuium Wlitauam infra uillam que dicitur Bubni [3128 1Kb]  , applicuerunt urbi, sed inueniunt clausas portas et super muros fortiter resistentes milites. Ibi a quadam ancilla super muros astanti turpiter confusi, eadem  uia repedantes figunt tentoria inter utrasque urbes, in loco ubi sabbato fiunt mercimonia  , estimantes quod ex utraque urbe sui coniuratores illa nocte confluerent ad eos. Quod cum minime fecissent, mane facto cetu conuocato Suatopluk sic orsus est ad eos: Quamuis non uacet modo ut prolixo utar alloquio, pro re tamen pauca loquar, ne mortis occasionem timere alicui uidear. Timidis enim et ignauis, quibus misera uita [3129 1Kb] habetur [3130 1Kb] suauis, aptissima mors est, forti autem [3131 1Kb] uiro mortem subire in  prelio dulcius est nectare liquido. Nam ego olim mecum deliberaui aut potiri pane et honore potiori, aut pugnando honeste succumbere morti. Sed  uobis sola nunc est mors ista cauenda, ne quis uestrum captus et manibus post terga [3132 1Kb] ligatus [3133 1Kb] , atque spectaculum hostibus factus, ueluti bos ad uictimam ductus, cadat secari peremptus. uictis enim una [3134 1Kb] est uictoria et digna laude memoria, ne incruenta hostibus contingat uictoria [3135 1Kb] . Dixerat, et continuo cum suo comitatu uertens iter [3136 1Kb] Morauiam, sic fatur Wacek [3137 1Kb] ad comitem: O miserabilis fortune conditio, qua [3138 1Kb] nunc cogor [3139 1Kb] humi residere ut noctua, qui uisus [3140 1Kb] eram ueluti agilis aquila ascendisse [3141 1Kb] fere usque ad nubila. Cui uacko: Non [3142 1Kb] te, inquit, domine [3143 1Kb] mi, frangat ista aduersitas, quam cicius  felicior sequetur [3144 1Kb] prosperitas, quia et solis post aque [3145 1Kb] nubem magis nitet claritas. Talis enim uicissitudo omnium rerum est in mundo. Quos abeuntes dux Boriuoy cum suis prosequitur [3146 1Kb] , et quamuis septies plus de militibus habebat, tamen non audet cum eis committere prelium, quia timuit suorum [3147 1Kb] perfidiam, ne sua castra deserentes ad hostium se transferant miliciam. Prosecutus est autem eos a longe usque ad introitum silue  .

18. Anno dominice incarnationis 1106, inuentore discordiarum diabolo seminante discordias per uniuersum [3148 1Kb] orbem terrarum, quidam sui cooperatores extiterunt ex Teutonicis proceres [3149 1Kb] , qui seducentes filium imperatoris, regem uidelicet Henricum quartum, persuaserunt ut contra genitorem  suum arma sumeret. Qui filii sui a facie fugiens, in urbe Ratisbona cum paucis muniuit se armis, et mittit pro duce Boriuoy, ut sibi in auxilium cum exercitu suo ueniat. Nec mora, uenientes Bemi non longe a Ratisbona metati sunt castra iuxta fluuium Reznam; ex altera autem parte eiusdem fluminis erant castra filii imperatoris. Tunc qui uidebantur esse fautores cesaris, primus Lupoldus marchio orientalis lapsus fuga noctu repatriat cum suis, Depoldus [3150 1Kb]  autem et Berengerus [3151 1Kb]  marchiones [3152 1Kb] transferunt se ad castra regis  Henrici iunioris. uidentes autem Bemi se undique esse destitutos, nichilominus celerius ut potuerant, simul noctu maturauerunt [3153 1Kb] fugam. Quod uidens imperator deserit [3154 1Kb] Ratisponam, et transiens per australem plagam uia qua itur ad Netolic [3155 1Kb]  , intrat Bemiam, quem dux Boriuoy honorifice suscipiens [3156 1Kb] , sicuti ipse cesar disponebat, uersus Saxoniam dat sibi conductum per terram suam cesare dignum, deducens eum usque ad generum suum Wicbertum [3157 1Kb]  . Inde per Saxoniam transiens et Renum perrexit Leodium, ubi non post multos dies cum uita amisit imperium 7 [3158 1Kb] Idus Augusti.

19. Eodem anno Suatopluk conuocans eos qui secuti eum fuerant de Bemia, quid opus sit facto  iam in incepto negotio querit consilia. Tunc Budiuoy [3159 1Kb] filius Hren [3160 1Kb] , ceteris etate senior linguaque disercior [3161 1Kb] , in aduersis et prosperis uir equanimis [3162 1Kb] , et in talibus negotiis ab ineunte etate uir eruditus ac plenus uersuciis, his usus est alloquiis: uarius est euentus in prelio, et [3163 1Kb] nunc hi, nunc illi preualuere bello. Nos autem, fratres, nondum usque ad sanguinem pugnauimus, nondum fecimus capitibus nostris [3164 1Kb] pontem, quo [3165 1Kb] itur ad solium, quem [3166 1Kb] utique et facturi sumus, si sors facere compulerit. Sed quoniam non semper armis, sed sepius dolis ad ardua honoris uenitur fastigia, nunc positis armis utamur dolis. Talibus enim artibus Troya ab Argis [3167 1Kb] est in decimo anno capta, et Prudentius refert in Psihomahia [3168 1Kb] dicens:

 Nil differt armis contingat palma dolisue  .
Nec mora, mittitur alter, ut ita dixerim, uersipellis Sinon [3169 1Kb] in Bemiam, multimodis instructus dolis, nepos Gapate [3170 1Kb] , qui paratus in [3171 1Kb] utramque fortunam  , casus [3172 1Kb] non timuit mortis, cui apte sonat nomen uirilis, quia uiriliter egit. Nam sicut olim Sinon Argiuos armatos equo inclusos per sua mendacia traxit Troye in menia, ita per istius falsidica commenta duci Suatopluk uicta patuit Bemia. Hic ut peruenit ad ducem Boriuoy, genibus  prouolutus, fictis lacrimis rigat pedes ducis, et tandem surgere iussus talia fatur: O me miserum uix,

Delituisse fuga, et [3173 1Kb] uix euasisse scelestas
manus impii Suatopluk, qui si me cepisset, procul dubio hosce oculos mihi eruisset. In quo quoniam me aliter ulcisci nequeo, o Deus omnipotens, fas mihi sit eius secreta detegere, fas mihi sit omnes qui sunt in hac terra eius familiares prodere. Sicque miscens uera falsis multis criminatur Suatopluk flagiciis, et ut sibi magis credatur, dicta sua confirmat sacramentis. Talibus artibus atque insidiis uir bonus et simplex dux [3174 1Kb] Boriuoy deceptus et multum mendaciis credulus, ramos robustos quibus et ipse innixus sedit et honorem suus pependit [3175 1Kb] , incaute precidit, et ab alto culmine cecidit [3176 1Kb] . Nam amicos  suos fideles Bosey et Mutinam sepe capere et ut hostes rei publice punire uoluit, sed quia consiliarios suos Grabisam et Protiuen [3177 1Kb] plenos rimarum habuit, uelle suum predictos comites non latuit. Qui statim transferunt se ad fratrem eius Wladizlaum et iam [3178 1Kb] frementi et seuienti [3179 1Kb] addunt stimulos, ut magis seuiat contra germanum suum Boriuoy, cui iam abrenuntiauerat fidelitatem et fraternitatem suam et amiciciam, et palam miserat ad [3180 1Kb] Suatopluk in Morauiam uilalmi [3181 1Kb] fratrem nomine Pulonem [3182 1Kb] . Quem aduenientem Wladizlaus et ceteri comites [3183 1Kb] , heu insensati! et quasi suimet hostes et patrie inimici, ad suam perniciem trahunt rabidum lupum in ouile [3184 1Kb] ouium, qui non solum oues, uerum etiam ipsos dilaniaret [3185 1Kb] oppiliones. Ergo  Boriuoy mitis ut agnus, regno priuatur, et Suatopluk seuior tigride, ferocior leone, intronizatur anno dominice incarnationis 1107  pridie Idus [3186 1Kb] Maii.

20. Hoc nouum nec prius in Bemia factum circa [3187 1Kb] adiacentes mirantur gentes, et peiora in futurum Bemis uane mentis per presagia auguriantur [3188 1Kb] . Hinc filii Pannonie Cassandri letantur, inde Polonie nequam trapi  incircumcisis labiis gratulantur, quia, dum isti principes semetipsos inquietant, illi quiete potiuntur. Multi autem ex comitibus, quos ipse Boriuoy de proselitis  fecerat comites, comitabantur eum et secum in Poloniam proficiscuntur. uidens autem que fiebant Sobezlaus [3189 1Kb] , tercius  natu post Boriuoy [3190 1Kb] , iam bone indolis iuuenis, secutus est fratrem [3191 1Kb] in Poloniam. Hisdem temporibus rex Heinricus quartus forte aderat in Saxonia  , ad quem Boriuoy accelerat et illatam sibi iniuriam applorat, et ut ei iniuste sublatum restituat Bemie ducatum, inmensa auri et argenti pondera promittit se daturum  . Protinus rex mittens unum de satrapis, sic mandat Suatopluk paucis: Per coronam capitis mei mando tibi et precipio [3192 1Kb] , ut sine dilatione ad me uenias, aut si uenire tardaueris, procul dubio ego [3193 1Kb] in iusticia [3194 1Kb] te et tuam Pragam celeriter [3195 1Kb] uisitabo. Qui mox coadunato exercitu ueniens, sub ipso introitu silue iuxta oppidum Hlumec [3196 1Kb] conuocat proceres et satrapas, et proponit eis fratrem suum Ottonem dicens: Ego  solus ibo, et mei capitis periculo scrutabor ancipites [3197 1Kb] amicos regis. uos hic expectate dubios [3198 1Kb] casus incerti inuentus; de cetero Deus omnipotens [3199 1Kb] nostros [3200 1Kb] preueniat et subsequatur actus. Et assumptis secum paucis, it temere in [3201 1Kb] apertum ruiturus laqueum. O stulta sapientia uiri, immo audax audacia ducis! uadit [3202 1Kb] haud [3203 1Kb] ignarus, quid sibi facturus rex auro corruptus [3204 1Kb] et auarus [3205 1Kb] ut infernus. Quem aduenientem, sine omni audientia rex iussit retrudi in custodiam, et conuocans eos qui secum uenerant, tradit eis Boriuoy ducem, ut reducentes eum in urbem Pragam iterum releuent [3206 1Kb] in principalem cathedram. Qui remeantes cum eo, tercia die metati sunt castra iuxta castellum [3207 1Kb] Donin  . Audiens hec Otto [3208 1Kb] , ait ad suos:  Quid expectamus hic? iam quod timebamus euenit, et quod uerebamur accidit. Eamus et uideamus nouum ducem, si regis dextra eum nostra [3209 1Kb] defendat ab asta [3210 1Kb]  . Et ordinans ex electis militibus sex legiones [3211 1Kb] , noctu transcendens montes, mane diluculo irruit in castra Boriuoy. sed ille [3212 1Kb] prescius iam lapsus fuga delituerat, quia quidam profugus ex castris Ottonis causam sibi clam innotuerat.

21. Presul autem Hermanus, uir prudens et iustus, inter uarios casus utriusque ducis quasi inter Scillam et Caribdim positus, ne uideretur utramuis partem eorum incertam secutus, secessit ad amicum suum Ottonem Babenbergensis [3213 1Kb] ecclesie episcopum. Boriuoy autem, licet quod pecierat non obtinuit,  tamen quam promiserat regi pecuniam persoluit [3214 1Kb] . Quia uero omnes homines, uti res se habent, ita [3215 1Kb] magni atque parui sumus, ecce dux  magni nominis positus in custodia cuiuslibet paruissimi hominis obtemperat iussis, et a minus [3216 1Kb] dignis laceratur [3217 1Kb] obprobriis.

Ach! secum quantas curas in pectore uersat  , quotiens per primos palacii iram regis flectere temptat? Sed quoniam manu uacua frustra pulsatur regum ianua, manus uero uncta frangit adamanta, promittit regi [3218 1Kb] decies mille marcas argenti. Ah! quid non dabit homo imminente [3219 1Kb] ceruicibus [3220 1Kb] gladio? Quis in angustia constitutus [3221 1Kb] non libenter daret pro se [3222 1Kb] quicquid haberet? Atqui [3223 1Kb] si rex ab eo cencies mille talenta exigeret, nichilo  stulcius esset, si pro uita sua etiam montes aureos non promitteret? Huius gratia rei accipiens [3224 1Kb] ab eo rex [3225 1Kb] sacramentum [3224 1Kb] fidei, dimittit eum et mittit secum ex clientibus unum, qui acciperet censum denominatum. Qui cum uenisset Pragam, continuo sacra spoliat delubra, ornamenta contrahit muliebria, et quicquid micabat auri et argenti in Bemia corrasit, et uix collegit 7 marcarum milia; de cetero fratrem suum [3226 1Kb] Ottonem dat regi obsidem. Similiter et presul Hermannus adueniens [3227 1Kb] , de dote sancte ecclesie prestitit duci [3228 1Kb] 70 marcas obrizi auri; item eiusdem ecclesie 5 pallia cum limbis Ratisbone apud Iudeos sunt posita in uadimonio pro 500 marcis argenti. Certe non abbas [3229 1Kb] , non prepositus, non clericus, non laicus [3230 1Kb] , non  Iudeus, non mercator, non trapezeta [3231 1Kb] , non citarista fuit, qui non conferret inuitus aliquid duci [3232 1Kb] de sua apoteca. Post paucos uero dies Otto elapsus fuga, regressus [3233 1Kb] est ad fratrem suum de curte regia, quod ualde regi displicuit.

22. Anno dominice incarnationis 1108, sicut sepe fit, ubi mas et femina uno lecto cubant duo,

Gignitur extimplo tercius ut sit homo, ita coniunx nobilis  Zuatopluc ducis

Edidit et tenerum suspendit ad ubera natum [3234 1Kb] . Pro quo rex Heinricus post quinque menses misit, et de sacro fonte baptismatis eum leuat, atque nomine suo Heinricum uocat. Quem remittens ad  patrem [3235 1Kb] , omne debitum, scilicet 3000 talentorum, compatri suo Suatopluk dimisit, et precipit ut paratus sit secum in expeditionem contra seuiciam Ungarorum  ; quia rogatu quorundam Teutonicorum illuc proposuerat ultum ire necem Hierosolimitanorum, quos illa gens ob crudelitatem [3236 1Kb] suam alios gladio interemit, alios in seruitutem [3237 1Kb] redegit. Iamque mense Septembri, dum moratur Suatopluk dux cum rege in Pannonia iuxta ciuitatem Possen  , Boriuoy cum Polonis hostiliter intrat Bemiam, Wackone [3238 1Kb] et Mutina in fugam uersis cum suis presidiis [3239 1Kb] de municione, que fuit firmiter posita uersus terminos Polonie; nam dux Suatopluk abiens duobus his omnem curam suam comiserat, et ut essent in tutelam Bemie cunctis  eos prefecerat. Cumque Wacko socium [3240 1Kb] Mutinam uidisset non acriter pugnare, nec uiriliter hostibus resistere super municionem, ex hac occasione ratus quod consilio eius Boriuoy Bemiam intraret, mox unum ex militibus clam misit, qui hec omnia duci Suatopluk intimaret. Similiter alium militem instruxit dolis, et misit in castra Boriuoy ducis; qui paratus in utrumque

Et uersare dolos simul aut succumbere morti  , ueniens ad predictum ducem Boriuoy finxit se fugisse [3241 1Kb] de castris Zuatopluk ducis, et nunciat iam [3242 1Kb] de Ungaria eum redisse, atque in crastinum [3243 1Kb] cum eis pugnaturum confirmat [3244 1Kb] per sue fidei sacramentum. His mendaciis illi [3245 1Kb] perterriti, eadem nocte in Poloniam sunt reuersi. Quibus  auditis rex Heinricus fertur dixisse compatri Zuatopluk: Nisi tuas iniurias in Poloniis ulciscar, proiecta uilior alga [3246 1Kb]  semper habear. Interea Zuatopluk inflammatus ira, absens in absentem Mutinam dentibus stridet, oculis scintillat, et alte suspirat. uix diem expectat quo in illum suam effundat iram, pro nichilo reputat, si unum Mutinam puniat, iam diris promissis [3247 1Kb] cum iuramento se obligat, quod illam totam generationem ut lucernam gladio extinguat, et quia quosdam ex illis in obsequio suo [3248 1Kb] pre oculis habet, corde dolet, uultu autem ad omnes se hylarem [3249 1Kb] exhibet. Cui post aduenienti sub ipso exitu silue, iuxta oppidum Lutomisl [3250 1Kb] , Wacek  cum Mutina occurrunt. Nunciatumque est illa die ter ab amicis suis Mutine, quod nisi aufugeret, procul dubio aut uitam aut oculos amitteret. Sed quia iam eum premebant sua fata, uisa sunt sibi uerba amicorum suorum quasi deliramenta [3251 1Kb] . Neque est, inquit, uir fortis, fatum qui timet mortis.

23. Ut autem intrauerunt castrum Wratizlau [3252 1Kb]  , postera luce summo mane conuocat omnes proceres in cetum; quibus congregatis in unum, sicut leo de sua emissus cauea in teatrum stat rugiens et erectis iubis expectat edulium, sic Zuatopluk intrans stubam, sedit in medio super truncum fornacis, plus succensus ira Quam fornax, qui [3253 1Kb] species succenditur flamma, et circumspectis omnibus, intuens toruis oculis Mutinam,  taliter indignantia soluit ora  :

O gens inuisa propagoque Diis odiosa!
o nequam filii urisouici [3254 1Kb] , nostri generis familiares inimici! An unquam [3255 1Kb] mihi excidet de memoria, quod super atauum [3256 1Kb] meum Iaromir in monte ueliz [3257 1Kb] uobis quidem ludicra, nobis autem [3258 1Kb] fecistis sempiterna ludibria  ? An inmemor ero, quod fratrem meum [3259 1Kb] Bracizlaum [3260 1Kb] , quasi eximium sydus in toto orbe ducum, tu et frater tuus Bosey fraude maligna [3261 1Kb] necastis  ? Quid autem meruit frater meus Boriuoy, qui sub uestra potestate regnabat, et per omnia uobis ut proprius empticius parebat? Atqui per innatam uobis superbiam ducis non sustinuistis modestiam, et me quantum solitis uersuciis inquietastis, donec uestris prauis acquiescens consiliis,  peccans in fratrem meum Boriuoy, ualde peccaui, quia [3262 1Kb] solio eum priuaui! Et hoc est unum mihi quod dolet atque dolebit in euum. Adhuc etiam atque etiam audite, o mei proceres, quid filius iniquitatis et caput tocius impietatis fecerit iste Mutina, quem ego nuper, cum uobiscum irem [3263 1Kb] in expeditionem, post me secundum reliqui huius terre presidem et preceptorem. Ille autem bonus uir fingens se ire [3264 1Kb] uenatum, non pertimuit noctu ire in Poloniam Zuini [3265 1Kb]  ad oppidum, ut cum suo patruo Nemoy ageret consilio, quo me pelleret de solio. Fit murmur confusum [3266 1Kb] , et ardentem ira ducis animum magis magisque ut ardeat per suum succendunt assensum.  Tunc dux [3267 1Kb] asstanti et conscio sui conatus iictori ex obliquo [3268 1Kb] innuens, exiit [3269 1Kb] foras. Qui statim super Mutinam nichil tale metuentem irruit. O mira pacientia comitis! Ad duos ictus sedit immobilis, ad tercium uero cum surgere [3270 1Kb] conatur [3271 1Kb] , capite plectitur. Eadem hora et in eadem stuba capti sunt Unezlau [3272 1Kb] , Domasa [3273 1Kb] et duo filii Mutine. Unus autem Neusa [3274 1Kb] , qui erat ex altera natione, ualde tamen familiaris Mutine, uidens que fiebant fugit; et [3275 1Kb] aufugeret [3276 1Kb] iam [3277 1Kb] extra urbem fugiens [3278 1Kb] per arbusta, si non eum notabilem redderet rubra tunica; qui ilico captus, oculis et mentula est priuatus [3279 1Kb] . Et sicut sepe fit cum irrumpit cruentus [3280 1Kb] lupus in ouile ouium, seuit, mactat, nec prius rabiem suam [3281 1Kb] placat aut a cede cessat,  quam [3282 1Kb] omnibus mactatis ouibus: ita Zuatopluk oblitus unius cede hominis, exarsit in iram et iussit ut omnis illa natio sine etatis discretione et sine temporis dilatione plecteretur capite, et astante comitum agmine dixit: Qui non aborret mea implere iussa, dabitur ei crassa auri massa. Qui autem Bosey et eius filium interficiet, centuplum accipiet et hereditatem illorum possidebit. Non ocius euolant uenti, quando [3283 1Kb] rex eorum Heolus [3284 1Kb] perforat cuspide latera montis  sub quo inclusi [3285 1Kb] tenentur, quam [3286 1Kb] proceres uacula [3287 1Kb] , Hermannus, Kirassa [3288 1Kb] et alii quam plurimi insiliunt equos [3289 1Kb] , et uolant prepeti [3290 1Kb] cursu in fata Bosey et filii eius; ceteri per terram discurrunt et inuestigant, ut totam [3291 1Kb] gentem illam de medio tollant.

 24. Interea Bosey in uilla Lubic heu! ignarus fatorum dum se locat cum filio et uxore ad prandium [3292 1Kb] , astitit puer qui diceret: Ecce, domine, multi sine ordine accurrunt per campum festinando. At ille: ueniunt, inquit, de expeditione; ueniant ad nos cum Dei benedictione [3293 1Kb] . Dum hec loquitur, ecce truculentus [3294 1Kb] Kyrasa [3295 1Kb] aperit ostia, et fulgurans euaginato gladio clamat [3296 1Kb] : Exi, sceleste, exi, male conciliate, qui meum cognatum Thomam occidisti sine causa in tempore quadragesime. Et surgens filius eius Boruth [3297 1Kb] : Quid, inquit, fratres, agitis? Si iussi sumus ut capiamur, sine armis et tumultu capi possumus, et excipit incautus gladium  capulotenus [3298 1Kb] per mediam [3299 1Kb] aluum. Nec mora, et adhuc nati Sanguine madentem [3300 1Kb] iugulo pater excipit ensem. At illi inuasores, uelut urbium [3301 1Kb] expugnatores [3302 1Kb] , immensas diripiunt gazas, et, sicut ait Cato:

Labitur exiguo quod partum est tempore longo;
namque [3303 1Kb] de tantis diuiciis nec unus superfuit pannus quo eorum tegeretur corpus. Sed sine sarchophago et obsequio funebri Bosey [3304 1Kb] et eius filius [3305 1Kb] Boruth, uelut iumenta sunt nudi in fossam precipitati 6 Kal. Nouembris  . Scire mihi non licuit, quot capita ex gente [3306 1Kb] illa leto sunt dedita, quia nec in una die nec uno in loco sunt perempti. Alii namque in forum ducti, ceu bruta animalia sunt mactati,  alii in monte Petrin [3307 1Kb]  decollati, multi in tectis siue in plateis sunt [3308 1Kb] trucidati. Quid autem referam de morte natorum Mutine, quorum mors uisa est omni [3309 1Kb] crudelior morte? Erant enim bone indolis pueruli, uultu spectabiles, uisu [3310 1Kb] amabiles, quales nec sagax artifex in albo ebore nec pictor in pariete ualet exprimere. uidimus enim eos miserabiliter in forum trahi et sepius clamantes [3311 1Kb] , Mater mi! Mater mi! cum cruentus carnifex [3312 1Kb] ambos ceu porcellos sub ascella interficeret cultello [3313 1Kb] .

Diffugiunt omnes sua pectora percutientes, ne uiderent [3314 1Kb] carnificem tam crudele facinus operantem. Ceteri uero qui superstites fuerunt ex gente illa, delituerunt fuga; alii in Poloniam, alii fugientes in Pannoniam, de quorum excidio simul et discidio  [3315 1Kb] licet amplam [3316 1Kb] habeamus ad scribendum materiam, sed ne uideamur uelut hircino [3317 1Kb] cantu explicuisse tragediam, redeamus unde paulo digressi sumus, ad chronicam  .

25. Factum est autem, postquam rex Heinricus reuerteretur soluta obsidione a ciuitate Possen, Colmannus [3318 1Kb] rex Ungarie non longo post tempore uolens sibi illatas a Zuatopluc duce ulcisci iniurias, intrat Morauiam et eam hostiliter deuastare cepit. Nam cum rex Heinricus intentus bellicis armis ex omni parte cingeret obsidione [3319 1Kb] urbem Possen, dux predictus cum suis Bemis, quicquid erat ex hac parte uag [3320 1Kb] fluminis a Trencinopoli [3321 1Kb]  quoad usque predictus amnis influat [3322 1Kb] Danubium,  nichil reliquerat incombustum. Sepe etiam speculatores [3323 1Kb] siue exploratores a rege Pannonico missos idem dux comprehensos naso priuauerat et uisu. Quadam similiter die plus quam mille uiros ex [3324 1Kb] electis [3325 1Kb] militibus a predicto rege ad hoc [3326 1Kb] directos, quatenus per insidias aut pabulantes scutarios [3327 1Kb] caperent, aut super incautos Teutonicos noctu irruerent, duo Zuatopluk pregnoscens ubi inter paludes [3328 1Kb] latitabant, repente irruens, omnes usque ad unum, uelut pisces missa sagena captos, alios interfici, alios in eculeo suspendi iusserat [3329 1Kb] , paucis uero, accepta magna pecunia, uitam concesserat. Talia ob facta et alia huiusmodi, quibus Ungaros afflixerat [3330 1Kb] dux Zuatopluk, ut audiuit regem uidelicet Colomannum inuasisse Morauiam, confestim  coadunauit [3331 1Kb] utrumque exercitum Bemie atque Morauie; cumque festinasset in opaca nocte per siluam, ardens latenter subire inimicum et cum eo in crastinum commitere pugnam, inter tot milia militum [3332 1Kb] secum festinantium: mira res, ipsius ducis in pupilla [3333 1Kb] oculi male prominens precisus ramus tam fortiter fixus est, ut, surculo uix eruto simul et oculo, seminecem tollentes ducem, reuersus est exercitus ad propria mestus pridie Idus Nouembris.

26. Anno dominice incarnationis 1109, 10. una mensis Februarii, quia grande inhorruerat frigus et omnes aque erant congelate ualde, dux Suatopluc iam eruti sanato uulnere oculi, continuo iterum coadunato  [3334 1Kb] exercitu, tribus diebus et tribus noctibus continuo festinans, intrat Ungariam, et nemine eorum presciente, ex inprouiso applicuit cum exercitu ad urbem Nitram  ; et irrupisset [3335 1Kb] in eam, si non uigiles qui semper ibi sunt custodientes clausissent portam. Depopulato igitur et succenso eius suburbio, redeuntibus occurrunt eis agmina multorum in curribus et in equis fugientium ad predictam urbem. Quibus insimul, quasi manipulis in agro [3336 1Kb] collectis, uillis eorum combustis, omni illa regione [3337 1Kb] deuastata, maxima onustati iumentorum et ceterarum rerum copia [3338 1Kb] , hylares ad proprios reuersi sunt lares.

27. Eodem anno excellentissimus rex [3339 1Kb] Heinricus [3340 1Kb] ,  memor ire sue et indignationis contra ducem Polonie nomine Bolezlaum memor pollicitationis quam pollicitus erat compatri suo Zuatopluc [3341 1Kb] iuxta urbem Possen [3342 1Kb] , uti supra retulimus, iter agens per Saxoniam, duxit secum Bawaros [3343 1Kb] simul et Alamannos [3344 1Kb] atque Francos orientales, et eos qui sunt circa Renum infra Agripinam Coloniam usque ad occidentales sui imperii terminos; nec defuerunt [3345 1Kb] Saxones saxis rigidiores cum longis hastis [3346 1Kb] . Quibus etiam Bemiis adiunctis mense Septembri  intrat Poloniam  , et circa primum eius oppidum Glogou [3347 1Kb] disposita obsidione,  deuastat eam [3348 1Kb] ex utraque parte fluminis Odre, a predicto oppido usque ad castrum Recen  , et iterum cum magna preda reuersus est ad castra. Ibi cum iam disposuisset, uti in crastinum ducem Zuatopluk et eius dimitteret exercitum, totam in regalibus negociis usque ad noctem deduxerunt [3349 1Kb] diem. Affuit interim [3350 1Kb] in castris quidam miles audacissimis [3351 1Kb] audacior, et, ut post a referentibus audiuimus, missus a Iohanne filio Csta [3352 1Kb] de gente Wrissouici [3353 1Kb]  , qui in utrumque [3354 1Kb] paratus

Aut partam [3355 1Kb] magnis ausibus [3356 1Kb] acquirere famam,
Aut cum morte ducis [3357 1Kb] simul hanc amittere uitam,
stetit sub patula fago  iuxta uiam qua itur ad regalem curiam,
obseruans reditum ducis, dum rediret de curte regis.
Quem ut uidit primo iam noctis in crepusculo
stipatum ingenti [3357 1Kb] caterua militum obsequentium,
insiluit equum, et paulisper se inmiscuit agmen in medium.
et toto annisu uirium inter scapulas ducis [3358 1Kb] uibrans [3359 1Kb] iaculum,
 Intima fatifero rupit precordia  ferro.
Qui cicius quam tangeret humum exalauit spiritum,
Scilicet undenis Octobri mense Kalendis.
Corpus et examine [3360 1Kb] sua non sine turma merore
Subleuat et plorat, flens ad sua castra reportat,
In castris multus per noctem fitque tumultus.
 Nam huc et illuc palantes [3361 1Kb] diffugiebant et iterum redibant, donec a rege missus Purcardus [3362 1Kb] incertos motus plebis uix compescuit. Mane autem facto uenit rex [3363 1Kb] ut lugeret super compatre suo [3364 1Kb] , et astantibus uniuersis [3365 1Kb] Bemis concessit, ut quemcunque uoluissent [3366 1Kb] suorum ex filiis principum sibi in ducem eligerent. Tunc Wacko, sicut erat lugubris, rogat [3367 1Kb] obortis [3368 1Kb] lacrimis, ut fratrem interfecti principis Ottonem decernat [3369 1Kb] eis ducem. Quem ilico rex collaudat, et populus insipiens per castra ter Kirieleison clamat. Nec mora, paucis scientibus filius Bugsa [3370 1Kb] nomine Detrih [3371 1Kb] currit curriculo [3372 1Kb] , atque quarta die summo diluculo adducit Pragam Ottonem, quem uacko [3373 1Kb] et [3374 1Kb] uniuersi qui erant de Morauia satagebant principalis  sedis prouehere ad fastigia. Quod quia sine consensu  Bemorum et episcopi efficere conabantur, frustratur eorum temeritas, et sacramenta olim exhibita in medio concilio recitantur. Nam cum Zuatopluk ducem inthronizarent [3375 1Kb] , cuncti Bemi sacramentis confirmauerant, ut post eius obitum Wladizlaus, si superstes esset, proueheretur ad solium.

28. Hos inter tantos populi motus Hermannus presul et Fabianus comes, qui habuit in urbe Wissegrad prefecturam---hii quia ceteros sicut dignitate, ita et sapiencia preminebant---consilio preualuerunt et toto annisu effecerunt, ut et sacramenta fierent [3376 1Kb] inuiolata, et Wladizlaus iura principatus iure adoptata omnibus assentientibus obtineret; eleuatus est autem in solium sole morante in nona parte Libre . Cuius de uirtutibus  et gloria mihi uidetur ut interim sileatur, dum  in hac uita conuersatur, ne aut adulationis notam incurramus, aut dum minus de laudibus suis [3377 1Kb] scribamus, derogationis offensam incidamus. Unde quidam admonet dicens: Lauda uirtutem ducis, sed post huius brauium lucis. Ut autem audiuit Boriuoy, quod frater eius iunior Wladizlaus post obitum Zuatopluk regni potiretur solio, continuo descendens a Polonia, perrexit in Zribiam ad Wigbertum suum per sororem generum. Cuius consilio fretus et auxilio, nec non et quorundam perfidorum ex nostris promisso confisus adminiculo, in uigilia natiuitatis Domini  mane diluculo nemine resistente urbem [3378 1Kb] ingressus est Pragam, heu! ad perniciem et exhauriendam multorum crumenam.

 29. Hoc inoppino rerum euentu urbani ualde turbati trepidant [3379 1Kb] incerti, quas partes inter repentinos fortune casus sequi debeant. Multi eorum [3380 1Kb] , quorum sors fortunatior erat,

Rebus in urbe suis cara cum prole relictis,
Aufugiunt, nec scire queunt que castra sequantur.
Multi nouarum rerum cupidi gaudent et exultant fugientibusque [3381 1Kb] insultant, quia bona eorum duce Boriuoy permittente diripiebant. Presul autem Hermannus in suo palatio deprehensus, quasi hostibus septus, ita a suis pacificis seruabatur obclusus; sciebant enim quod libenter aufugeret, si aufugere quiret. Hos inter ancipites populi metus, Fabianus urbis Wissegrad prefectus [3382 1Kb] , quo se uerteret [3383 1Kb]  incertus,

Maluit habire [3384 1Kb] quam presto nefanda uidere,
Et sibi comissa discedens urbe relicta,
De re communi cure sibi que fuit uni
Plurima conquestus, stans fatur talia mestus:
ue tibi Bemia, que non adeo nimis ampla,
Cum [3385 1Kb] sis communis dominis subiectaque multis,
Herili de stirpe sati sexuque uirili
Iam sunt bis deni, nisi fallor ego, dominelli.
Unde peta catus fertur dixisse Lucanus  ,
Non sibi sed populo grauis est nimis aucta potestas,
Nam quidcunque [3386 1Kb] duces delirant, plectitur hoc plebs  .
Dixerat et, ut supra dictum est, relicta [3387 1Kb] Wissegrad ciuitate,
 morabatur per uillas in eius uicinitate,
 fortune suspensus ambiguitate,
   Ocior interea uentis et fulmine fama 
   Diuersis omnes implet rumoribus urbes  ,
   In populo multus per terram fitque tumultus.
Multi enim, quibus bone desunt artes, rerum nouitate gaudentes, huc et illuc per uillas palantes [3388 1Kb] et eas deuastantes, expectabant ambiguos fortune casus; ast alii, quibus mens erat altior et fides purior, tendunt ad principalem sedem in urbem Pragam. Quid facerent? Haut inscii in apertam ruunt foueam, et [3389 1Kb] nolentes uolentesque [3390 1Kb] accedunt ducis Boriuoy ad fatorum aleam  . Quos ille benigne suscipiens, obligat sacramentis et promissionibus multis, et committens eos Gabrisse [3391 1Kb] comiti, eadem die transfert se cum aliis ad tuciora  urbis Wissegrad menia. Inde mane ad horam primam in ipso festo die  regreditur Pragam, et cum magna cleri processione suscipitur, atque ibi audita missa iterum reuersus est ad predictam urbem.

30. Eadem nocte Otto, frater Suatopluc, et Wacek comes, uenientes de castro Gradec [3392 1Kb] cum tribus scaris militum, castra metati sunt circa Rokitnicam [3393 1Kb] riuulum. Mane autem facto Wissegrad oppido applicuerunt, et omnes uias circumquaque custodibus oppilauerunt [3394 1Kb] , ita ut nec egredi posset nec ingredi quisquam [3395 1Kb] in auxilium Boriuoy. Disposuerat enim antea dux Wladizlaus, quod in predicta urbe Gradec ipse natale Domini  celebraret. Sed quia interim regis Henrici uocatione [3396 1Kb] debuit in octauis [3397 1Kb] Domini  interesse regali synodo Ratisbone  , precepera Wacek comiti, ut quam studiosius posset, Ottoni, quem inuitarat ad festum, amministraret conuiuium. Ipse autem propter iussum regis accelerans, in ciuitate Plizen [3398 1Kb] cum ceteris comitibus festis diebus mansit duobus, tercia autem die, ut cognouit ea que gerebantur in urbe Praga, distulit et postposuit regis iussa, et in festo sancti Iohannis apostoli et euangeliste , cum his [3399 1Kb] qui secum fuerant in curte [3400 1Kb] , ad menia predicte urbis aduolat, sed clausas inuenit portas,

uidit et armatos secum pugnare paratos.
 Ad quos excelsa per propugnacula stantes
sic orsus est dicens: Pacificus ad uos uenio, recognoscite  me, et aperite uestro [3401 1Kb] ianuas domino. Ad hec uerba ducis cum nullus respondisset, ualde iratus [3402 1Kb] et multum eis minatus, flectit [3403 1Kb] iter trans torrentem Bruznicam [3404 1Kb] , et ut ascendit supercilium montis, uidit a longe [3405 1Kb] in campo longam seriem armorum, in quibus Wacezlau [3406 1Kb]  , filius Wigberti, ueniebat in auxilium Boriuoy. Et mittens unum de satrapis [3407 1Kb] explorat, utrum ex aduerso an pacifici ueniant. Ut autem per internuncium [3408 1Kb] utrique recognouerunt se adinuicem, predictus iuuenis expauit, et non aliter retorsit [3409 1Kb] gradum ac si durum in uepribus latentem calcaret ydrum, et conuocans suos in unum manipulum [3410 1Kb] dixit: Nullus nobis patet locus fuge, nec latet nos inuitos [3411 1Kb] subire aleam pugne. Hoc solum facite, ne hanc pugnam  illi [3412 1Kb] impune ferant. Dixit, et expandunt [3413 1Kb] uexillum, atque [3414 1Kb] clamant sanctam Mariam [3415 1Kb] sibi in auxilium. Dux autem [3416 1Kb] per innatam [3417 1Kb] sibi probitatem semper exosus ciuilia bella, clamorem eorum et ipsos parui pendens, uolebat [3418 1Kb] preterire eos.

31. Tunc Detrisek, filius Busa [3419 1Kb] , fomes mali, incentor [3420 1Kb] sceleris, Si te, inquit, non mordet nec tangit tua iniuria a minus dignis tibi illata, saltem nobis ignoscas, ut cognoscas utrum [3421 1Kb] uiua an mortua caro simus. Ad hec Wladizlaus dux, Si, inquit, non gratie sed ignauie hoc asscribitur, hac hora uidebis [3422 1Kb]

Illic quot uicibus meus hic iterabitur ensis.
Et cicius dicto [3423 1Kb] , arrepto clypeo [3424 1Kb] , primus longe prosiliit ex agmine, primus in aduersa fulminat acie, et ueluti setiger sus turba canum septus, ita  dux inimicis circumuentus hos proterit, illos prosternit,

Donec humano perfusus sanguine totus,
uno amisso comite Wacena [3425 1Kb] , uictor uenit in sua castra iam ad radicem urbis Wissegrad posita. Fit ingens clamor in castris pre gaudio, quia saluum ducem receperunt de prelio. Filius autem [3426 1Kb] Wigberti, uelut anguis [3427 1Kb] quem pastor [3428 1Kb] sua peda  medium fregit, ille [3429 1Kb] attollens caput amissa cauda uix serpit, ita predictus puer quibusdam amissis, quibusdam uero [3430 1Kb] grauiter uulneratis,

Corde merens ualde subit [3431 1Kb] ardua menia  Prage.  Res similis prodigio, quotquot uulnerati fuerunt, omnes interierunt. Quid admiramur [3432 1Kb] si propter unum scelus filiorum Pelonis [3433 1Kb] sol suos oculuit et obumbrauit radios super ciuitatem Argos, cum inter has contiguas urbes tot peiora sunt patrata scelera? Crudelius enim ciuili geritur bello, ubi filius patrem cimbello [3434 1Kb] et pater filium prouocat duello, alius cit [3435 1Kb] suum germanum ad monomachiam, alius fratrem ceu hostem captum ligat et expoliat, alius cognatum suum obtruncat, alius amicum quasi inimicum trucidat, ubique feda res agitur [3436 1Kb] et abhominabile scelus patratur. O Iesu, bone Domine! que pateris in homine? Quam pacienter expectas quo minus habeas [3437 1Kb] quos pro merito punire debeas [3438 1Kb] ?

 32. Interea dux Wladizlaus iam dudum premiserat [3439 1Kb] Hermannum et Zezeman [3440 1Kb] comites ad regem Henricum, qui forte in urbe Bamberk proximum celebrabat [3441 1Kb] natale Domini , et promittens ei 500 [3442 1Kb] marcas argenti  , rogat suplex quo dignaretur, aut per se aut per suos nuncios, a fratre Boriuoy instinctu Wicberti sublatum sibi restituere [3443 1Kb] ducatum. Rex autem, licet [3444 1Kb] eo tempore ualde iratus esset Wicberto, magis tamen succensus amore denominati census, continuo exercitu concitato, inchoante dominice incarnationis 1110 anno, in Kalendis [3445 1Kb] Ianuarii ingressus est [3446 1Kb] Bemiam. Et premittens duos marchiones Depoldum [3447 1Kb] et Berngerum [3448 1Kb] , mandat ut interposita pace Boriuoy et frater eius Wladizlaus, simul  Hermannus presul atque filius Wicberti [3449 1Kb] ceterique Bemie maiores natu, occurrant sibi ad curtem episcopi in uilla Rokican [3450 1Kb] . Quo cum secundum regis iussum aduenissent, sine omni audientia Boriuoy et filius Wicberti capitur [3451 1Kb] , presulis autem causa probatur esse iusta, manu [3452 1Kb] regis auro uncta. Post hec omnes fautores Boriuoy, iubente duce Wladizlao [3453 1Kb] , alii uisu priuantur et censu, alii tantum [3454 1Kb] rebus substancialibus expoliantur, ceteri qui hanc cladem euadere ualuerunt, ad Zoblezlaum filium regis in Poloniam fugierunt. Inter quos Iohannes, filius Csta, de gente Wrissouic captus, de quo supra retulimus  iubente uacek [3455 1Kb] uisu  priuatus est et naso. Priuitan [3456 1Kb] quoque similiter in eadem comprehensus seditione, qui uidebatur senior esse in urbe Praga, cuius super humeros alligato [3457 1Kb] maximo cane scabioso et hesterno iure crapulato [3458 1Kb] , raptus per barbam ter circa forum ductus est, cane reboante et suum demerdante [3459 1Kb] baiulum, et precone acclamante: Talem honorem portat, qui Wladizlao duci promissam fidem derogat. Atque omni foro spectante, precisa super tabulam eius barba relegatus est uersus Poloniam in exilium.

33. Nec tamen idcirco defuerunt infideles et discordie seminatores, qui inter unanimes fratres  , Wladizlaum scilicet [3460 1Kb] et Ottonem, tantas discordiarum seminauerunt spinas [3461 1Kb] , ut ad inuicem mutuas pertimescerent insidias. Unde Otto inuitatus  a fratre [3462 1Kb] pertimuit uenire ad festum pasche . Post pascha uero in Kal. [3463 1Kb] Maii ad terciam uocationem Otto, suorum militum munitus presidiis, uenit ad fratrem suum Wladizlaum in condictam uillam, que dicitur Tinec [3464 1Kb]  super monticulos. Ibi tota die de diuersis causis concionati, datis et acceptis inter se sacramentis, uti uisum est, sunt reconciliati. Sed quoniam idem Otto nobis interdixerat forum in uilla Sekir Kostel [3465 1Kb] , quod pater suus et mater pro remedio animarum suarum Deo et sancto Wencezlao nobis famulantibus [3466 1Kb] perpetuo habendum tradiderant, ego missus ex parte fratrum, coram duce et eius comitibus conquestus sum super Ottone [3467 1Kb] , quod [3468 1Kb] lucernam  parentum suorum, quam debuerat accendere extinguebat. Et ille, Ego, inquit, lucernum genitorum meorum non extinguo, sed nolo [3469 1Kb] ut in potestate episcopi sit, quod uobis specialiter datum esse scio. Et nunc non episcopo, non [3470 1Kb] alicui persone, sed Deo et sancto Wenceslao uobis famulantibus [3471 1Kb] predictum forum restituo. Et ita coram duce [3472 1Kb] et eius comitibus restituto [3473 1Kb] nobis [3474 1Kb] foro, post diem alteram Otto reuersus est in Morauiam.

34. Item eiusdem anni 3 Idus Iulii indicta est generalis sinodus cunctis principibus terre Bemorum [3475 1Kb] ad curtem Saczcam [3476 1Kb] , que sita est in medio pratorum. Ad quam similiter Otto uocatus, uenit incaute cum paucis, confisus ualde de nuper datis inter se et acceptis [3477 1Kb] sacramentis; ubi tercia die,  iam definitis omnibus [3478 1Kb] negotiis, mane surgens Otto in castris precipit [3479 1Kb] questionariis, ut sint parati cum suis necessariis ad repetendam uiam. Ipse uero ascendit in curiam [3480 1Kb] , accepturus a fratre suo licentiam. Quid multis moror? Cur non cicius quod sine mora factum est eloquor [3481 1Kb] ? Ilico ceu ferocissimus [3482 1Kb] leo capitur [3483 1Kb] . Otto uelut a mitissimo agno duce Wladizlao. Cui cum sui consiliarii instarent, ut eum lumine priuaret: Nequaquam, inquit [3484 1Kb] , assimilabor [3485 1Kb] duci Poloniensi Bolezlao, qui fratrem suum Sbigneu [3486 1Kb] sub fidei sacramentis aduocauit dolis, et eum tercia die priuauit oculis. Ego autem nolo cum fratre meo perpetuas inire discordias, sed uolo castigare eum, ut castigatus resipiscat et cognoscat, atque sui posteri discant, quod terra  Morauia et eius dominatores semper Bemorum principis sint sub potestate, sicut auus noster pie memorie Bracizlaus ordinauit, qui eam primus dominio suo subiugauit  . Sed quid fortius forti uiro? Ecce uir fortis inter armatas manus Otto tripudiat, et uinculis mancipatus leta [3487 1Kb] facie et iocundo uultu, quasi ad epulas inuitatus ibat [3488 1Kb] , usque dum retruditur urbis uissegrad in custodiam [3489 1Kb] . Ibi fertur dixisse ad eos qui erant eum obseruantes per uigilias milites:

Assimilantur [3490 1Kb] api lingue mendacis amici,
Cuius ab ore fluit mel, cauda sed [3491 1Kb] ultima pungit [3492 1Kb] ,
Me fore per talem deceptum credite fraudem, 
Sed casus uarie fortune ferre necesse est.
Nec facit ista meus frater mihi [3493 1Kb] , sed uir iniquus
Sic uoluit Wacek, agitur sic iudice Prostey [3494 1Kb] .
   Quos ego! si uiuam; me modo sed reprimam.
Post hec tempore non longo, reequincato firmissimo castro Kriuoplat [3495 1Kb]  in silua iuxta fluuium Msam [3496 1Kb] traditus est ibi Otto armatis militibus ad custodiendum annis fere tribus.

35. Eodem anno duce Wladiziao et uniuersa plebe Bemorum cum iocunditate et leticia sui patroni [3497 1Kb] Wencezlai celebrantibus natalicia , nuneius affuit duci qui talia retulit: uobis hic in tranquillitate et securitate conuiuantibus, sed fratre tuo [3498 1Kb] Sobezlao [3499 1Kb] et duce Poloniorum Bolezlao terram  hanc depopulantibus, et populum quasi uiles messis aceruos diripientibus, ego uix solus aufugi [3500 1Kb] , ut hec nunciarem tibi. Accelerate [3501 1Kb] uiam, iam [3502 1Kb] claudite uestra promptuaria, linquite conuiuia. Mars uocat uos ad prelia, cras aderunt hostium armata [3503 1Kb] mille [3504 1Kb] milia. Qui continuo surgentes de conuiuio, et celeriter exercitu collecto, occurrunt eis ex ista parte  amnis Cydlina [3505 1Kb] iuxta pagum qui dicitur Lucica [3506 1Kb]  . Ast [3507 1Kb] alia de parte eiusdem amnis sine rapinis et sine incendiis ibant incedentes [3508 1Kb] Poloniorum phalanges, quoad usque peruenientes iuxta oppidum Oldris [3509 1Kb] applicuerunt ad undam Labe fluminis; inde mittunt ad ducem Wladizlaum dolo [3510 1Kb] dicentes:

Non nos hostilia portamus astilia [3511 1Kb] ,
nec uenimus pugnare, sed te fratre [3512 1Kb] cum tuo pacificare.
Sin autem nostris monitis adquiescere non uis,
cras transibimus flumen, et cetera post hec. Amen.
Ad hec dux Wladizlaus paucis respondit:

Non erit hoc anno puto [3513 1Kb] pax sine sanguine magno,
Ad fedus pacis [3514 1Kb] quia nemo uenit in armis.
Transibis [3515 1Kb] flumen, post cetea non eit Amen;
   Flumen transibis, sed non inpune redibis [3516 1Kb] .
Cetera que dicis faciam, fac cetera que uis.
Et statim male credulus uerbis hostium dolosis,
cum suis nocte illa transuadantes fluuium ante ortum solis,
ex aduerso applicuerunt ripis [3517 1Kb] eiusdem fluminis.
 Poloni [3518 1Kb] autem ut uiderunt dolos suos [3519 1Kb] profecisse [3520 1Kb] , fecerunt impetum super terram, et eam deuastantes incendiis et rapinis, immensa [3521 1Kb] preda onerati iuxta pontes Criucy [3522 1Kb] sunt castra metati. Nostrates autem, quia illa nocte nimis fatigati fuerant, nec tam cito retransuadare [3523 1Kb] poterant, stabant stupefacti.

36. Ut autem dux [3524 1Kb] Wladizlaus se dolo deceptum intellexit, et suorum quorundam desides animos ad pugnandum sensit, ira et indignatio et conscia uirtus in duce [3525 1Kb] exarsit, et quasi tuba [3526 1Kb] uehemens, que ad bella milites concitat, ita eius oratio torpentes suorum mentes excitat: O Bemi, inquit, olim fama terra marique incliti, uirtutibus egregii, triumphis exhimii. Nunc uestri tributarii, quibus semper fuistis timori, uobis adhuc spirantibus  insultant et terram uestram deuastant. An uobis tilienses [3527 1Kb]  pendent in femore enses? An soli Polonienses habent ferreos enses? Quo uobis [3528 1Kb] adhuc uiuere? O sempiternum nobis et nostris posteris dedecus! Ecce Ceres uestra [3529 1Kb] fauillat, Lares uestri usque ad nubila fumigant, uulcanus tota terre in superficie furit, et tamen adhuc corda uestra gelidiora glacie non urit? Aut si cor uestrum tabescit, saltem stomachus, qui zelo iam fame languescit [3530 1Kb] , cur zelo iusticie non exardescit? An non mouet uos femineus planctus et ululatus,

Qui raucis clamoribus ardua sydera tangit?  Quis lactentium [3531 1Kb] singultus aut pregnantis [3532 1Kb] gemitus siue uxoris rapte a paganis non amaro core percipit? Quis temperet [3533 1Kb] se a lacrimis, cum infantes suos seu agnellos [3534 1Kb] uagientes [3535 1Kb] interfici aut matris [3536 1Kb] ab ubere uiderit abiici? Atqui minus dolendum esset, si non a minus [3537 1Kb] dignis illatus dolor ista fuisset. Certe si tria tantummodo scuta habeam, non intermittam hodie ancipitem fortunam belli intemptatam. Moxque ipse [3538 1Kb] dux [3539 1Kb] et totus simul exercitus, sicut unusquisque stabat in ripa, iam non querunt uada, sed sine ordine prosiliunt et transnatant aquam [3540 1Kb] , optant mori pro patria. uiros dabat eis dolor et illata iniuria, festinant quoquo modo possent, etiam uite sue per dispendium, inimicorum letum disturbare triumphum. Sed dux sepe dictus Polonie postera die transiens riuulum  Trutinam  , quia his non ubique est peruius, iussit cum preda suos et quosque debiles precedere. Ipse uero in loco ad pugnam sibi apto [3541 1Kb] cum expeditis equitibus pro defensione suorum stetit repugnare [3542 1Kb] paratus. Hec ita fieri cernens Detrich [3543 1Kb] , filius Busa [3544 1Kb] , cuius supra sepe [3545 1Kb] mentionem fecimus, secedens in unum locum cum his qui suo lateri adherebant militibus, dixit ad eos: Fratres mei et commilitones, quicunque pauidam aut mori timidam habet aliquam in suo carunculam corpore [3546 1Kb] , necesse est ut eam prius aut abscidat, aut  nunc ab agmine nostro discedat [3547 1Kb] . Nam uilior est alga maris, qui nescit quam pulchrum sit [3548 1Kb] mori in armis. Quorum ut uidit animos ad pugnam alacres, erant enim fere centum milites, uelut lupus qui querit clam ex latibulo irrumpere [3549 1Kb] gregem, ita ille de [3550 1Kb] inprouiso impetu cum magno ex nudo latere irruit in hostes. Ubi fere mille prostratis aduersariis, fertur ut rabida tigris predictus miles in confertissimos [3551 1Kb] hostium cuneos, et eos a [3552 1Kb] dextris et a sinistris obstantes, quasi spicas [3553 1Kb] tenere segetis, acuto metit [3554 1Kb] gladio, donec immani [3555 1Kb] ui telorum obrutus cecidit super ingentem occisorum struem. Bemi uero, qui in aduersa fronte Martis pugnauerunt, heu! insueta lapsi fuga, terga dederunt. Sobezlau [3556 1Kb] cum Polonis infausta, quia plus quam  ciuili, potitus est uictoria. Facta est autem hec [3557 1Kb] strages 8 Idus Octobris, in qua Nosizlau [3558 1Kb] et Drisicray [3559 1Kb] fratres [3560 1Kb] , filii Lubomir [3561 1Kb] , et alii quam plurimi ceciderunt.

37. Anno dominice incarnationis 1111 regina Suataua [3562 1Kb] inter natos suos satagente, et episcopo Hermanno mediante, atque Wacek palatino comite, licet contra suam salutem id fauente [3563 1Kb] , dux Wladizlaus fratrem suum [3564 1Kb] Sobieslaw [3565 1Kb] reuocauit de Polonia, et dedit ei ciuitatem Satec cum omni ad eam pertinente prouincia.

38. Anno dominice incarnationis 1112 regum antiquorum iuxta statutum [3566 1Kb] , regis Heinrici quarti ad nutum dux Wladizlaus nepotem suum, Bracizlai filium et equiuocum, cum armata 300  clypeis legione [3567 1Kb] misit Romam  . Sed quoniam iam rex longe antea precesserat, predictus puer cum suis transiens Bawarie alpes, inuenit regem in urbe Werona, ibique cum eo celebrauit pentecosten  . In Augusto autem mense intrauit rex Romam cum [3568 1Kb] ingenti multitudine diuersarum nationum atque linguarum, accepturus imperiales fasces iuxta morem regum  . Et quia idem rex olim surrexerat in suum patrem, idcirco Paschalis [3569 1Kb] papa iudicans eum infamem, nolebat eius implere uoluntatem; quem rex ilico iussit capi, et adacto ense [3570 1Kb] iugulo cepit mortem minari. At ille timens mori, consensit eius uoluntati, atque tercia die adinuicem pacificati, tocius Romani populi  et cleri fauorabili acclamatione imperator [3571 1Kb] augustus uocatur et ordinatur  . Altera autem die nouus imperator tanta mittit apostolico dona [3572 1Kb] , ut pro sui magnitudine humane crederentur sufficere cupiditati. His ita peractis reuersus est imperator in Bawariam, et nostrates ad suam incolomes rediere patriam.

39. Anno dominice incarnationis 1113 [3573 1Kb] quibusdam hominibus qui uana et incerta libentius referunt, relatum est Sobezlao, quod frater suus, dux Wladizlaus, uellet eum capere, id suggerente et consiliante contra eum Wacek comite. Quibus ille respondit: Aut ego moriar, aut qui talia molitur prius morietur quam ego capiar. Et unde rem relatam magis opinaretur [3574 1Kb] ueram esse, eadem hora  [3575 1Kb] uenit nuncius uocans eum fratris ad curiam. Qui accipiens fere trecentos milites, adit [3576 1Kb] fratris curtem [3577 1Kb] cum paucis, ceteros non longius quam unius stadii spacio fecit stare cum armis. Ubi fratre salutato et prandio sumpto dux precessit, precipiens fratri suo ut eum sequeretur ad ciuitatem Wissegrad. Non enim longe, sed quasi 10 stadiis distabant [3578 1Kb] ab urbe. Tunc Sobezlaus mittens rogat Wacek comitem, quo per uiam simul [3579 1Kb] gradientes sermocinarentur adinuicem. Quo facto, parum per uiam [3580 1Kb] sermone communicato, ex utroque latere atque post tergum Wacek comiti incauto et innocenti

Rumpunt fatifero precordia uumere terno, 
Mense quater denas Quintili intrante Kalendas.
Statimque Sobeslau reuersus ad suos, tenuit uiam uolens per Zribiam transire in Poloniam, ualde enim timuit fratris sui presentiam. Cumque transisset siluam, occurrit ei Erkembertus [3581 1Kb] , prefectus de castro Donin, fallacis [3582 1Kb] Sribie plenus uersutiis, fingens multa amicabiliter pollicetur [3583 1Kb] ei, quod cesaris per gratiam omnem suam obtineret [3584 1Kb] iusticiam, si ad eius perueniret presentiam, atque supplex inuitat eum dolis, quatenus cum paucis secum ad conuescendum [3585 1Kb] ascenderet in oppidum; erat enim ea tempestate predictum castrum cesaris sub potestate. Mox inter prandendum, armata manu adhibita, super hospitem clausit [3586 1Kb]  ostium, et post paucos dies uinculatum mittit uersus Saxoniam in quoddam firmissimum castrum, nomine . . . . [3587 1Kb] , tradens eum suo clerico, nomine Woudalrico [3588 1Kb] , ad custodiendum. uidentes autem milicie [3589 1Kb] contubernales dominum suum fraude captum, diffugiunt alii in Poloniam, alii reuersi sunt in Bemiam.

Post unum mensem, sed [3590 1Kb] Christi per pietatem, Sobeslau ab eodem clerico noctu sic absoluitur. Superioris domus inter cancellos ad columnam fune ligata [3591 1Kb] dimissus est per murum in sporta, atque per eandem [3592 1Kb] funem predictus clericus similiter [3593 1Kb] dilapsus, cum quodam milite Counrado, filio Riuin [3594 1Kb] , qui etiam et ipse conscius facti eadem nocte sub murum adhibuerat equos, et, sicut  auicula emissa de cauea fugit et repetit siluam, ita illi lapsi celeri [3595 1Kb] fuga tendunt in Poloniam.

Eodem anno mense Decembri dux Wladizlaus fratrem suum Ottonem soluit a uinculis, et quam olim post obitum fratris sui Zuatopluk habuerat, reddidit ei dimidiam tocius Morauie cum suis ciuitatibus prouinciam.

40. Anno dominice incarnationis 1114 mense Maio, iubente domno Ottone, Prostey [3596 1Kb] et eius gener, qui cognominabatur [3597 1Kb] lenis Wacek, de quibus supra diximus  , ambo priuati sunt lumine [3598 1Kb] .

Eodem anno Sobezlau quibusdam Polonis secum assumptis ueniens ad castrum Kladsco [3599 1Kb] , temptat precibus et promissionibus multis, quo [3600 1Kb] sibi  ciues aperirent portas urbis. Quibus non consentientibus, sed uiriliter resistentibus, iuuenis predictus [3601 1Kb] ira inflammatus succendit palacium quod prope murum situm erat. uento autem incumbente ex aduerso, inflammata sunt propugnacula in summitate turris, que forte in antemurali stabant [3602 1Kb] propinqua muris. Unde urbani ualde [3603 1Kb] turbati, iam desperantes saluti, rogant pacificam dari dextram pro uita tantummodo incolomi et singulari. Quibus concessa pace uix periculum [3604 1Kb] mortis euadentibus, combusta et funditus est euersa [3605 1Kb] ciuitas tota.

41. Anno dominice incarnationis 1115, mense  Ianuario dux Poloniorum Bolezlaus [3606 1Kb] auunculo suo Wladizlao precarias [3607 1Kb] mittit litteras, scriptas in hec uerba: Si ualuerint penes te preces mee, et obtinuerint fratri tuo germano Sobezlao locum indulgentie, credo quod firmum sit et stabile nostre pacis uinculum et amicicie. Nam si pro inimicis te [3608 1Kb] exorarem, certe deberes facere, quanto [3609 1Kb] magis nunc liceat mihi intercedere, ut sitis concordes, quos mater sub uno corde portauit uentre? Equidem [3610 1Kb] sancto Petro sciscitanti [3611 1Kb] utrum fratri dimittat septies in die peccanti, dictum est a Domino: »Non usque sepcies, sed usque [3612 1Kb] septuagies sepcies .« Ergo hoc exemplo inbuimur, ut fratribus nostris tociens indulgeamus quot illi in nos non [3613 1Kb] possint [3614 1Kb] peccare [3615 1Kb] uicibus.  His exemplis et precibus dux Wladizlaus compulsus, immo innata sibi super fratre suo [3616 1Kb] commotus [3617 1Kb] pietate, mense Marcio iterum pristinam reuocat eum [3618 1Kb] ad [3619 1Kb] gratiam, et dat ei ciuitatem Gradec et totam circa adiacentem [3620 1Kb] cum quatuor castellis prouinciam. Eiusdem anni mense Iulio dux Wladizlaus et fratres eius Otto et Sobezlau iuxta fluenta amnis Nizam [3621 1Kb] cum duce Poloniorum Bolezlau indictum [3622 1Kb] conueniunt [3623 1Kb] ad placitum, atque inter se datis et acceptis sacramentis confirmant federa pacis. Altera autem die inmensis muneribus mutuatim adinuicem oblatis, hylares ad proprios remeant lares. Interea Wdalrico [3624 1Kb] , ducis Cuonradi [3625 1Kb] filio, ineuitabili fato e medio sublato  , fratre uero eius iuniore Lutoldo olim antea similiter  ab hac luce subtracto, filiis autem illorum [3626 1Kb] adhuc etate paruulis, dux Wladizlaus germano suo Sobezlao dat totam illam [3627 1Kb] cum suis ciuitatibus prouinciam  , quam quondam pater predictorum fratrum Cuonradus habuerat.

42. Anno dominice incarnationis 1116, Ungara gens uiribus ingens, opibus pollens, armis bellicis prepotens [3628 1Kb] , et cum quouis rege terrarum pugnare sufficiens, regis sui Colomanni post obitum  principes eius mittunt [3629 1Kb] ad ducem Wladizlaum, quatenus cum rege nouello nomine [3630 1Kb] Stephano [3631 1Kb]  renouaret et corroboraret antiquam pacem et amiciciam. Quorum dux uoluntati adquiescens,  ea que pacis sunt se facturum spopondit [3632 1Kb] . uentum erat Olzauam [3633 1Kb] ad riuulum, qui tam Pannonie quam Morauie dirimit regnum. Et iam Ungara gens innumerabilis, uelut harena maris aut [3634 1Kb] pluuie stille [3635 1Kb] , in campo Lucsco [3636 1Kb]  totam superficiem terre cooperuerant sicut locuste; dux autem alia ex parte predicti amnis [3637 1Kb] metatus est castra. Sed, [3638 1Kb] sicut ait scriptura, ue terre, cuius est puer rex , principes [3639 1Kb] eius per innatam sibi superbiam aberrantes, ad pacifica ducis uerba remittunt [3640 1Kb] responsa magis rixam prouocantia quam pacis osculum ferentia; unde dux illa die ad placitum distulit ire. Illi autem hoc indigne ferentes et aliter fieri suspicantes, tres armatas quas uocant hospitum legiones iubent extra castra  ire et pro defensione sua [3641 1Kb] stare ex aduersa parte amnis. Dux autem [3642 1Kb] estimans [3643 1Kb] eos ad pugnam prorumpere, iussit suos arma capere [3644 1Kb] , et cicius dicto contra eos terminalem transiliunt amnem. Mox inopina et inprosperata [3645 1Kb] nec precogitata atrox et cruenta conseritur pugna, in qua filius Sdan [3646 1Kb] , cuius supra meminimus, nomine lurik [3647 1Kb] , prefectus urbis Satec, miles acerrimus, cum aliis eiusdem ciuitatis proceribus acriter pugnando occubuit 3 Idus mense Maio [3648 1Kb] . Ast aliis terga uertentibus etiam ipse [3649 1Kb] dux est in fugam compulsus [3650 1Kb] . Otto autem et Sobezlau, habentes robustas quatuor phalangas [3651 1Kb] , et totidem de Bemis fortes [3652 1Kb] accipientes cohortes [3653 1Kb] , circuierunt [3654 1Kb] monticulum qui eos forte dirimebat, et repente  irruerunt magno impetu super Ungarorum castra, ubi rex et sui proceres cum episcopis, nichil scientes de pugna [3655 1Kb] que facta fuerat, sedebant et bibebant et epulabantur splendide. Quid multa? Nisi archiepiscopus Laurentius  cum rege cicius [3656 1Kb] aufugisset, nec ipse periculum mortis euasisset. Certe tot nobiles et ignobiles ibi interierunt Ungari [3657 1Kb] , quot nec tempore sancti Oudalrici iuxta fluuium Leh [3658 1Kb] interisse referuntur  . Ille autem quas prediximus hospitum [3659 1Kb] legiones, que etiam contra nostrum ducem bello preualuerant, reuertentes a cede, ut uiderunt suos profugatos, alios coaceruatim  prostratos et hostes in castris tripudiantes [3660 1Kb] , turpem inierunt fugam. Quos ut a longe aspexere [3661 1Kb] in castris [3662 1Kb] regis---iam enim ultra pontem Belim [3663 1Kb] posita erant castra [3663 1Kb] in campis,---estimantes hostiles acies adhuc se insequi, multo plures submersi sunt in flumine Wag pre timore fugientes. Nostrates autem potiti uictoria, in castris eorum nocte illa figunt tentoria, diripiunt milites Ungaricas gazas, scilicet ambicisaom in uasis aureis et argenteis habundantiam,

Inque suos uulgus bona cetera distrahit usus.

43. Anno dominice incarnationis 1117, 3 Nonas Ianuarii  , quinta existente feria, hora iam uespertinali, terre motus factus est magnus, sed multo maior in partibus Longobardie. Nam uti, fama  referente percepimus, multa ibi edificia ceciderunt, multa castella sunt diruta, multa monasteria siue delubra corruerunt [3664 1Kb] et multos homines oppresserunt.

Eodem anno,
Rerum [3665 1Kb] cunctarum comes indimota mearum,
Bis [3666 1Kb] Februi quinis obiit Bozetecha [3667 1Kb] Kalendis.

Similiter [3668 1Kb] eodem anno [3669 1Kb] et semper regnante domino nostro Iesu Christo, cuius in manu corda sunt regum, quo [3670 1Kb] etiam clementer inspirante, dux Wladizlaus recordatus est fratris sui Boriuoy  , cuius humilitatem iam Dominus [3671 1Kb] prospectans [3672 1Kb] arcis de throno ethere [3673 1Kb] , misertus erat afflictionis eius et miserie, et quia cui [3674 1Kb] Deus [3675 1Kb] miseretur homo non potest non misereri, statim predictus dux  iam nutu instinctus diuino et Hermanni episcopi faciens omnia consilio [3676 1Kb] , mittit et reuocat mense Decembri fratrem suum Boriuoy de exilio, et satisfaciens sibi ac semetipsum [3677 1Kb] eius submittens dominio, iterum collocat eum in principali solio. O mira ducis benignitas, sed magis admiranda equanimitas, quem nec secularis delectat dignitas, nec contristat posita honoris sublimitas!

Iuuit sumpta ducem, iuuit dimissa potestas.
Talia quis unquam [3678 1Kb] audiuit, dic rogo, facta?
Utinam hec audiret Colomannus [3679 1Kb] rex Pannonicus, si uiueret! qui metuens ne germanus suus Almus  post eum regnaret, ipsum et filium eius mentula priuauit et lumine  . Boriuoy autem [3680 1Kb] non immemor accepti beneficii, dat fratri suo dimidiam sui ducatus partem, que sita [3681 1Kb] ultra fluuium Labe [3682 1Kb] tendit ad aquilonem, eratque fratri suo licet iuniori [3683 1Kb] in omnibus obediens, et semper [3684 1Kb] eum preueniens nichil sine suo [3685 1Kb] consilio gessit.

44. Anno dominice incarnationis 1118, mense Septembri tanta fuit inundatio aquarum [3686 1Kb] , quantam non reor fuisse post diluuium in orbe terrarum. Nam noster ille [3687 1Kb] fluuius Wlitaua repente preceps erumpens de alueo, ah! [3688 1Kb] quot uillas, quot in hoc suburbio domus [3689 1Kb] , casas et ecclesias suo impetu rapuit! Aliis namque temporibus tametsi hoc raro  euenit ut unda alluens [3690 1Kb] uix tabulata pontis tangeret, hec autem inundatio altius quam 10 ulnis super pontem excreuit.

45. Anno dominice incarnationis 1119, 3. Kal. Augusti, feria uero quarta, cum esset iam inclinata [3691 1Kb] dies, uentus [3692 1Kb] uehemens, immo ipse Satan in turbine ab australi plaga repente irruens super solarium ducis in urbe Wissegrad, antiquum murum et eo firmissimum funditus snbuertit. Et inde magis est admirandum, ex [3693 1Kb] utraque parte anteriori et posteriori integra et inconcussa manente, medietas palacii solotenus est eruta, et cicius quam tu festucam frangeres, trabes inferiores et superiores simul [3694 1Kb] cum ipsa domo impetus uenti fregit in frusta et dispersit [3695 1Kb] . Fuit autem hec tempestas  adeo ualida, ut quacunque parte incubuit, huius terre siluas et arbores plantatas [3696 1Kb] et cetera sibi obstantia suo [3697 1Kb] impetu prostrauit.

46. Anno dominice incarnationis 1120.

Nunc, mea Musa, tuum digito compesce labellum.
Si bene docta sapis, caueas ne uera [3698 1Kb] loquaris,
Ut mecum sapias, breuiter solummodo dicas:
Est Boriuoy rursus regni [3699 1Kb] de culmine pulsus.
Augusti quarta [3700 1Kb] post Idus sunt ea facta.

47. Anno dominice incarnationis 1121, nimis [3701 1Kb] attenuate sunt segetes propter nimiam siccitatem, que fuit per tres [3702 1Kb] continuos [3703 1Kb] menses, Marcium scilicet et Aprilem atque Maium.

Eodem [3704 1Kb] anno dux Wladizlaus reedificauit [3705 1Kb]  oppidum Donin [3706 1Kb] , similiter et Podwin [3707 1Kb] astrum, quod est in [3708 1Kb] Morauia [3709 1Kb] situm infra hauium Zuratka [3710 1Kb] .

48. Eodem anno quidam ex Teutonicis [3711 1Kb] infra terminos Bemorum in silua, ad quam itur per uillam Bela, in prerupta [3712 1Kb] rupe edificant [3713 1Kb] castrum. Quod [3714 1Kb] audiens dux Wladizlaus [3715 1Kb] acceptis tribus scaris ex electis militibus, repente ex improuiso irruens obtinuit castrum [3714 1Kb] , ubi in primo accessu missis de muro sagittis uulnerati sunt, non tamen ad mortem, duo milites ducis, Oudalricus [3716 1Kb] filius Wacemil [3717 1Kb] et Olen filius Borsa. Illos autem Teutonicos, qui erant in castro capti, nisi comes Albertus [3718 1Kb] superueniens multis precibus et innata sibi sagacitate liberasset, procul dubio iam dux [3719 1Kb]  in eadem silua omnes suspendi iusserat.

Eiusdem anni [3720 1Kb] fuit hiemps nimis uentosa [3721 1Kb] et calida et aquarum inundatio magna.

49. Anno dominice incarnationis 1122, 9 Kal. [3722 1Kb] Aprilis, fuit eclipsis lune media nocte, qua Iudaicum erat pascha [3723 1Kb] . Eodem anno

uir sacer Hermanus, doctrine lumine clarus,
Ter subiit quinis Octobris fata Kalendis  ,
dominica iam illucescente [3724 1Kb] die in [3725 1Kb] festo sancti Lantberti [3726 1Kb] episcopi et martiris, cuius dum uixit festum deuotissime coluit, quia Traiectensi uico et ex eadem Lothrinia [3727 1Kb] ortus fuit prosapia. Hic nonam uicem sedis pontificalis gerens, rexit hanc ecclesiam annis 22, mensibus 6, diebus 17 [3728 1Kb] . Erat enim spectabilis, incognitis formidabilis, domesticis  affabilis, morum qualitate incomparabilis, lucerna lucens in mundo et ardens, nec sub modio sed super candelabrum posita, illuminabat corda non [3729 1Kb] credentium uerbo doctrine et exemplo, de cuius et aliis probis actibus, licet plura relatu digna eniteant, tamen ea intacta relinquimus propter instantis temporis homines, qui nichil boni ipsi operantes, aliorum benefacta credere audita renuunt. uerumtamen non uideatur esse absurdum, si prepostero [3730 1Kb] ordine referamus, que antea referre debuimus. Nam predictus presul [3731 1Kb] cum suam egritudinem inualescere sentiret, et paucos familiares circa lectum [3732 1Kb] astare [3733 1Kb] uideret [3734 1Kb] , ingemuit et ait: Secretum meum mihi, secretum mihi, ue mihi [3735 1Kb] ! et obticuit.  Illi autem stabant stupefacti [3736 1Kb] , et intuebantur uultus suos adinuicem taciti. Et paulo post iterum presul aperuit os suum et inquit: Olim debueram, cum sanus fueram, hec fari stando in ambone que nunc compellor fateri iam spiritus mei in agone. Fateor enim quia [3737 1Kb] ego peccator [3738 1Kb] compeccantes de peccato suo non redargui, et petentes inique agentes et delinquentes non solum honoraui, uerum etiam amaui, quos increpare, et si non obedirent, excommunicare debui. Postquam enim occubuit Bracizlaus [3739 1Kb] iunior  , quo nec fuit nec erit dux melior, hac in terra floruit iniquitas, germinauit superbia, pululauit fraus, dolus et iniusticia, et ego semper dolens dolui, quod mihi cum bono duce non licuit mori. ue mihi [3740 1Kb] ! quia [3741 1Kb] silui, quia [3742 1Kb]  apostatricem gentem non reuocaui, nec in gladio anathematis pro Christo dimicaui; sed me ipsum et populum christianum passus sum per tactum manus cum gente non sancta pollui, sicut scriptum est: »Qui tangit inmunda [3743 1Kb] inmundus erit , et »qui tetigerit picem, inquinabitur [3744 1Kb] ab ea ,« aut »que conuentio Christi ad Belial?«  Apostatricem gentem dico Iudeos, qui per nostram negligentiam post baptismum relapsi sunt in iudaismum. Unde ualde timeo ne Christus mihi [3745 1Kb] hoc [3746 1Kb] obiiciat, et inferiorem me proiiciat in orcum. Nam huius intempesta noctis uox mihi audita est dicens: »Tu non ascendisti ex aduerso, nec obposuisti murum pro domo Isrel, ut stares in prelio in die [3747 1Kb] Domini; et gregem dominicum non auro, non argento, uerum  Christi precioso [3748 1Kb] sanguine redemptum, per unam morbidam ouiculam passus es contaminari et a celesti regno exterminari.« Heu mihi misero! qualem me esse uellem, quam diuersum ab illo qualis olim eram, et nunc ipsemet mihi displiceo, quia parum boni me fecisse uideo. Dixerat, et statim, ut supra retulimus,

Spiritus in uacuas fugiens euanuit auras  .
Post hunc Megnardus [3749 1Kb] fit presul in ordine denus.

50. Eodem anno mense Marcio comes Bznata [3750 1Kb] de Ierosolimis [3751 1Kb] simul et de Galicia rediit, et eiusdem anni 17 Kal. Nouembris obiit. Item in [3752 1Kb] eodem anno mel et uindemia pleno cornu habundauit et segetes satis creuerant, sed in aristis [3753 1Kb] granum  non redundauit. Hunc annum secuta est hyemps calida, unde in sequenti estate caruimus custodita glacie.

51. Anno dominice incarnationis 1123, mense Marcio comes Dlugomil [3754 1Kb] et Gumpreht [3755 1Kb] et Gilbertus [3756 1Kb] et Heinricus qui et Sdic [3757 1Kb] , et [3758 1Kb] cum eis alii Hierosolimam perrexerunt [3759 1Kb] , ex quibus quidam mense Nouembri [3760 1Kb] redierunt, quidam ibi interierunt. Nam comes Dlugomil [3761 1Kb] iam [3762 1Kb] in [3763 1Kb] reuertendo 8 Idus Iulii obiit; similiter et Bertholdus [3764 1Kb] cliens Heinrici, filii mei, 8 Idus Augusti moritur [3765 1Kb] . Impedior lacrimis nec possum promere scriptis, Quis furor unanimes aut que discordia fratres Ceu geminos apros [3766 1Kb] in diram compulit iram,  Nam dux Wladizlaus inmani motus ira, contra fratrem suum Sobezlaum mense Marcio mouit arma, et eum [3767 1Kb] cum suis omnibus expulit de Morauia, et reddidit Conrado filio Lutoldi hereditatem suam  . Partem autem quartam illius regni, quam habuit tetrarcha Oudalricus  , frater supradicti Lutoldi, addidit Ottoni, Suatopluk ducis fratri. Sobizlau autem fugiens a facie sui germani, adiit imperatorem in Maguntia urbe [3768 1Kb] , sed parum sua [3769 1Kb] profecerunt negotia, quia sine pecunia apud omnes reges uane sunt cuiuspiam preces, et legum obmutescit iusticia. Tunc ueluti lupus, qui inhians inuadit [3770 1Kb] gregem, et frustra captans cum nil prehendit [3771 1Kb] , submittens caudam repetit siluam [3772 1Kb] , sic Sobezlaus apud cesarem infecta causa tendit [3773 1Kb] ad Wicpertum,  et apud eum [3774 1Kb] per septem menses conuersatus est [3775 1Kb] . Deinde mense Nouembri transiit [3776 1Kb] in Poloniam; quem dux Bolezlaus honeste in sua recepit, coniugem  autem eius Almuse, ducis gnatam [3777 1Kb] , Stephanus rex Pannonicus gratanter recepit, recognoscens cognatam suam.

Item in quadragesima fere per uniuersum orbem [3778 1Kb] erie potestates quasi plurime stelle, etsi non ceciderunt, uise sunt tamen cecidisse [3779 1Kb] in terram, huic simile Dominus dicit in euangelio: uidebam Satanam, quasi fulgur de celo cadentem .

52. Eodem anno maxima fuit ubertas tam autumno quam uere seminatis in frugibus, nisi quod grando  locis nocuit in pluribus; mel autem in campestribus fuit habunde, in siluestribus locis minime. Hiemps aspera fuit nimis [3780 1Kb] et niuosa. Iamque eodem uergente [3781 1Kb] anno [3782 1Kb] , marchionis Dedii [3783 1Kb]  extrema stirpe fato extirpata  , imperator quartus Heinricus predicti Dedii marchionatum [3784 1Kb] putans herede desolatum, dederat Wicperti sub potenciam. Sed erat in Saxonia quidam [3785 1Kb] nomine Conradus  , ex tribu eiusdem Dedii natus, ad cuius, manus iure pertinebat ille marchionatus; unde dux Lutera [3786 1Kb] et alii Saxones ualde indignantes contra imperatorem, susceperunt bellum aduersus Wicpertum.

53. Hisdem diebus dux Wladizlaus et Otto, sicut preceperat eis imperator, tam Bemie quam Morauie  coadunato exercitu transeuntes siluam, metati sunt castra ultra [3787 1Kb] oppidum Guozdec [3788 1Kb] ex aduerso predicti ducis. Presul autem Maguntinus et comes Wicpertus citra [3789 1Kb] fluuium Mlidaua [3790 1Kb]  stabant graui cum [3791 1Kb] multitudine armata; Saxones autem positi castra in medio dirimebant eos, nec sinebant [3792 1Kb] insimul coire aduersarios suos [3793 1Kb] . Tunc dux Bemie et Otto miserunt ad Saxones dicentes: Non nos per superbiam contra uos sumpsimus arma, sed iussu imperatoris uenimus in auxilium Maguntino archiepiscopo [3794 1Kb]  et Wicperto comiti. Sed, quoniam hii non assunt, qui adesse et primam committere pugnam debuerant, uos [3795 1Kb] tantummodo cedite nobis loco, ut habeamus occasionem reuertendi [3796 1Kb] , uidelicet et uos cessisse, et nos stetisse [3797 1Kb]  et expectasse eos [3798 1Kb] in condicto loco. Ad hec Lutera [3799 1Kb] dux respondit dicens: Miror uos prudentes uiros apertos non deprehendere [3800 1Kb] animo dolos, quibus inducti frustra contra nos mouistis arma innocuos. An ulla [3801 1Kb] putatis carere dolis consilia Maguntini archipresulis Adalberti? An nondum eius Atticam prudentiam satis experti estis? Sic [3802 1Kb] , sic notus est uobis Wicpertus, alter Ulixes [3803 1Kb] , qui circa eiusdem presulis callipodium informatus est. Cur ipsi non ueniunt, nos [3804 1Kb] ut salutent qui libenter eos resalutant?  Sed tuclus est a longe expectare, quam manu committere bellum, et alterius incommodo [3805 1Kb] suum comparare [3806 1Kb] commodum. Certe, quiuis [3807 1Kb] lippis [3808 1Kb] potest perspicere [3809 1Kb] oculis  , quid [3810 1Kb] ipsi machinantur suis dolis. Sciunt enim et bene sapiunt, quia, si uos uincitis, quod non [3811 1Kb] sine magno uestri dampno [3812 1Kb] dabitur uincere Saxones [3813 1Kb] ; sin autem uobis [3814 1Kb] potenter [3815 1Kb] preualere poterimus, Bemiam suis defensoribus [3816 1Kb] uiduatam facilius inuadere [3817 1Kb] quibunt. Hoc uult imperator, hoc presul Maguntinus consiliatur [3818 1Kb] . Sic semper uester gener Wicpertus Bemis amicatur. Nam germanus suus [3819 1Kb] Sobezlaus, quem nuper Wicpertus ob [3820 1Kb] uoluntatem tuam [3821 1Kb] dolo abegit in Poloniam, nisi cito ad eundem Wicpertum reuertatur, amplius mihi non credatur. Nos autem  sciatis magis paratos congredi prelio quam uobis cedere loco. His auditis male creduli uerbis dolo compositis Bemi, depopulata regione que est circa urbem Misen, reuersi sunt ad propria, sole morante in 15 Sagittarii parte [3822 1Kb] .

54. Anno dominice incarnationis 1124, 2. Idus Februarii Hermannus, frater Willalmi, et Lutobor [3823 1Kb] , filius Martini, perrexerunt Hierosolimam. Eodem anno [3824 1Kb] .

Dux [3825 1Kb] Boriuoy Nonis bis binis mense Plutonis  ,
Exul in Ungaria carnis compage [3826 1Kb] soluta [3827 1Kb] ,
Ad Christum migrat pura quem mente colebat,
Cum quo nunc ampla celi letatur in aula.
Huius post omnes [3828 1Kb] uite mundique labores,
Exul ter quinis quos [3829 1Kb] degens pertulit annis,
 Et quibus est passus bis ternos [3830 1Kb] carcere clausus,
Bis sublimatus solio, cur bis [3831 1Kb] reprobatus [3832 1Kb]
Non mihi rimari [3833 1Kb] fas est uel talia fari;
Scit qui cuncta creat Deus atque creata gubernat.
Qui legit hec dicat: Boriuoy dux nunc ibi uiuat [3834 1Kb] ,
Est ubi sanctarum pars [3835 1Kb] et requies animarum [3836 1Kb]
Sepultus est autem in Praga metropoli, anno tunc labenti [3837 1Kb] bissextili [3838 1Kb] pridie Idus Marcii, ad principalem ecclesiam sanctorum martirum uiti, Wencezlay  atque [3839 1Kb] Adalberti in cripta sancti Martini episcopi et confessoris [3840 1Kb] .

55. Item eiusdem anni in quadragesima, 9 [3841 1Kb] Kal. Aprilis, presul [3842 1Kb] Megnardus [3843 1Kb] casu reperiens in sacrario ossa Podiwin [3844 1Kb] condit humi in capella, que est sub turre inter altare sancti Nicolay episcopi et confessoris [3845 1Kb] et tumulum Gebeardi episcopi. Hic fuit cliens et indiuiduus comes in labore et erumpna sancti Wencezlai martiris, de cuius actibus in uita ipsius sancti [3846 1Kb] satis declaratur scire uolentibus. Tempore enim [3847 1Kb] suo Seuerus sextus huius sedis episcopus ampliorem dilatans [3848 1Kb] capellam, circa sacram predicti patroni tumbam ossa predicti clientis effodiens, quia aliter non poterat fundari murus, et collocans ea in sarcophago,  posuerat in camera, ubi ecclesiastica seruabantur xenia. Item 8. Idus Aprilis in die pasche cesar Heinricus quartus mittens epistolas ad omnes regni sui principes et episcopos, precepit, quatenus omni occasione postposita 4 Non. Maii in urbe Bamberch [3849 1Kb] ad suam coadunarentur curiam  .

56. Interea Sobezlau, nostri ducis frater, linquens Poloniam, tenuit cum suis omnibus [3850 1Kb] uiam ad ducem Saxonie Luteram [3851 1Kb] , sperans tanti uiri consilio simul et auxilio potiri. A quo honorifice suscipitur hospicio, et optato [3852 1Kb] sue spei potitur solatio. Nam predictus dux, ut cognouit principem Bemie [3853 1Kb] regali interesse curie [3854 1Kb] , misit legatum cum hospite suo ad cesarem dicens: Regie potestati et imperatorie dignitati congruit, patientibus  iniuriam clementer subuenire, et eam facientibus iusticie rigore regaliter obuiare [3855 1Kb] . Cuius gratie experimentum et principalis censure nobis et cunctis [3856 1Kb] gentibus dabitis [3857 1Kb] documentum, si huic innocenti uiro et iniuriam pacienti Sobezlao iusticiam faciens, fratri suo eum reconcilies. Unde cesar ualde indignatus, respiciens ad omnem cetum suum [3858 1Kb] dixit [3859 1Kb] : Satis pro imperio iste [3860 1Kb] locutus est marchio; ipse nobis facit iniuriam, et ulcisci poscit iniuriam. Nam si mihi congruit, ut [3861 1Kb] ipse fatetur,  alienas ulcisci iniurias, cur non prius ulciscar meas? Aut quenam maior potest esse iniuria, quam quod ipse uocatus non uenit ad nostra concilia? Ergo quemcunque [3862 1Kb] zelus iusticie et hec mordet iniuria, spondeat nunc fidem super sacra plenaria, quod sua tollat arma, et sequatur me post festum sancti Iacobi apostoli  in Saxoniam. Assenciunt omnes et collaudant principes, atque coniurant bellum aduersus Saxones secundum edictum cesaris. Hisdem diebus  moritur gener Wratizlai regis Wicbertus, de quo supra satis meminimus [3863 1Kb] . uidens autem Sobezlau, quia fortuna et regis [3864 1Kb] censum [3865 1Kb] magis iuuat fratrem suum maiorem natu, uertit iter ad Wiperti natum  , quo consolaretur [3866 1Kb] de obitu sui patris [3867 1Kb] suum per sororem cognatum,  et [3868 1Kb] exinde misit ad Polonie principem [3869 1Kb] Stephanum comitem: per hunc enim sua omnia disponebat consilia. Qui, cum transiret siluam que est inter Saxoniam et Poloniam, incidit in armatas latronum manus. Qui a longe stantes inquiunt ad eos: Parcimus et miserescimus uobis atque concedimus uitam, ite uestram cum pace uiam; equos autem et omnia que portatis linquite nobis, neque enim pauci multis resistere aut fugere quitis. Quibus Stephanus imperterritus: Paruum, inquit, date nobis [3870 1Kb] spacium inire consilium. Illis autem concedentibus, dixit comes: O fratres et o socii, ultime iam [3871 1Kb] sortis ne timeatis casum fortune mortis, quisnam nobis suum [3872 1Kb] franget panem uersis [3873 1Kb] in fugam turpem? Aut post continuatam turpiter uitam  quis nobis tribuet necessaria uite? Et [3874 1Kb] utrum hanc barbari [3875 1Kb] nobis [3876 1Kb] concedant ignoramus. Heu frustra sero penitebit [3877 1Kb] nos non occubuisse uiriliter, cum diuersis penis affectos, hunc naribus truncatum, alterum oculis priuatum, dabunt nos [3878 1Kb] in parabolam et fabulam cunctis gentibus. At illi unanimiter inquiunt: Moriamur, moriamur; sed uideamus ne inulti moriamur. Quos ut uiderunt pagani magis ad pugnam quam in fugam aptare [3879 1Kb] arma, repente irruunt [3880 1Kb] super eos. Fit monstruosa pugna inter  quinque ancilia et [3881 1Kb] quinquaginta fortium scuta. Presbiter autem ex eis, cui animas suas commendauerant, habens arcum et faretram, fugit; quem unus ex latronibus, uidens uirum [3882 1Kb] inhermem, insequitur fugientem. At ille [3883 1Kb] non ualens euadere, misit retro sagittam, et percussit equum in mediam frontem, ceciditque equus et ascensor eius retro. Sicque solus presbiter euasit, et nunciauit in urbe Glogou [3884 1Kb] que facta fuerant. Prefectus autem illius urbis nomine Nozizlau [3885 1Kb] , cum [3886 1Kb] multis [3887 1Kb] accelerans illuc armatis, inuenit Stephanum semiuiuum in media aqua Bobr [3888 1Kb]  super frutices herentem---nam barbari, ut uiderunt multos de suis interfectos et alios uulneratos, irati ualde precipitauerunt eum in [3889 1Kb] predictum fluuium---;  quem prefatus prefectus suscipiens [3890 1Kb] et eius socios adhuc semiuiuos tulit in castrum suum, ibique [3891 1Kb] Stephanus in [3892 1Kb] Kal. Iunii dominica die moritur. Sobezlau autem hisdem temporibus apud Wicperti filium morabatur, quia post obitum patris sui predictus puer  atrociter ab inimicis undique [3893 1Kb] coartabatur.

Eodem anno mense Iulio dux Wladizlaus natam suam primogenitam nomine Suatauam  , cum magno muliebri cultu et nimio census apparatu, dat nuptum cuidam inter Bauaros [3894 1Kb] primates famosissimo uiro nomine Fridrico  .

57. Eodem anno Christi [3895 1Kb] Dei uirtus et Dei [3896 1Kb] sapientia, cuncta suo [3897 1Kb] nutu gubernans subsistencia, hanc terrulam dignatus est sua eruere clemencia  a laqueo Satane [3898 1Kb] et eius filii Iacobi Apelle [3899 1Kb]  . Cuius picea dextra quecunque [3900 1Kb] tetigerit, inquinat, et oris anelitus, ceu basilisci fetidus, quos afflat, necat [3901 1Kb] ; de quo etiam plurimi testantur ueridici homines, quod sepe uisus sit [3902 1Kb] Sathan in humana effigie eius lateri adherere atque sua obsequia exhibere. Unde eum in tantam suis artibus extulit audaciam, immo demenciam ut excedens suum modum tam sceleratissimus  homo post ducem uicedomini [3903 1Kb] fungeretur officio; quod erat magnum cahos christiano populo. Hic idem [3904 1Kb] post baptisma factus apostata, altare quod erat edificatum et consecratum in sinagoga eorum in nocte destruxit, et sumens sacras reliquias, non est ueritus eas in suam mittere cloacam. Hunc talem [3905 1Kb] sacrilegum atque maleficium dux Deo plenus Wladizlaus, zelum Christi zelans [3906 1Kb] , 11 Kal. Augusti tenuit atque sub arta iussit eum constringi custodia. Ah [3907 1Kb] ! quantum de mammona iniquitatis ex domo eiusdem subplantatoris sublatum est et in fiscum ducis [3908 1Kb] redactum! Preterea sui compares in scelere Iudei, ne predictus manzer capite plecteretur, tria milia argenti et centum auri libras composuerunt duci [3909 1Kb] . Quod  autem [3910 1Kb] dux, gratia Dei instinctus, chistiana mancipia ab omnibus Iudeis redemit, et ut nullus ultra christianus seruiret eis [3911 1Kb] , interdixit, amen, amen, inquam; quicquid unquam deliquit, totum in hoc laudabili facto deleuit et nomen sibi eternum asciuit,

O [3912 1Kb] Christi famula pia Magdalena Maria,
Semper deuota tibi promit plebs sua uota,
quoniam in tuo festo eruta est ab hoste infesto. Item eodem anno 3 Idus Augusti 11 hora diei solis eclypsis fuit, et secuta est maxima pestilentia boum ouium atque [3913 1Kb] suum; apes multe interierunt, penuria mellis fuit nimia. Segetes [3914 1Kb] autumnales defuerunt simul et uernales, preter solum milium et pisam.

Eodem anno dux Wladizlaus, uir [3915 1Kb] preclarus et  uenerandus, natale Domini  et epiphaniam  in uilla Stebecna celebrauit. Deinde, quoniam [3916 1Kb] infirmabatur, transfert se [3917 1Kb] in urbem Wissegrad, ibique [3918 1Kb] ad suum obitum mansit. Eiusdem hiemis intrante uere uehementissimi incubuerunt uenti per totam lunationem mensis Marcii [3919 1Kb] .

58. Anno dominice incarnationis 1125. Sobezlau audiens fratrem suum [3920 1Kb] grauiter infirmari, inito consilio amicorum salubri, immo sic iam disponente  Dei nutu, cum omni suo comitatu de Saxonia rediit, et 4 Nonas Februarii prope urbem [3921 1Kb] Pragam in silua, que est circa cenobium Breunou [3922 1Kb] , noctu applicuerat. Latet causa, quid ipse hac in re faciendum disposuerat; neque enim tante indolis heros tam temere hanc terram intrasset, si non aliqui [3923 1Kb] ex comitibus extitissent, quorum consilio id, ut reor, egerat. Namque eadem nocte retro pedem torquens, huc et illuc, nunc [3924 1Kb] per siluas, modo per uillas latenter circuibat terram, nemini uim inferens aliquam, sed semper [3925 1Kb] fratris sui queritans [3926 1Kb] gratiam. Omnes quidem Bemi primi et secundi ordinis [3927 1Kb] eum diligebant et eius parti [3928 1Kb] fauebant, sola autem ductrix  et pauci cum ea adiuuabant Ottonem. Qui, quoniam sororem eius  sibi copularat  [3929 1Kb] , omnibus modis nitebatur, quo post uirum suum Otto potiretur solio. Ducis autem magis magisque inualescens morbus nimis eius exhauriebat corpus. Inter hec primates terre conturbati [3930 1Kb] ceu pisces in turbida aqua, incerti dum mente titubarent [3931 1Kb] consternati, regina Suataua [3932 1Kb] mater ducis premonita et instructa Sobezlai [3933 1Kb] ab amicis uenit, ut uisitaret filium suum, et sic locuta est ad eum: Mater ego tua cum sim et regina, supplex et timida ad tua uenio genua, et quibus te tenerum excepi, pro [3934 1Kb] fratre tuo [3935 1Kb] coram te iam tremulis procumbo genibus. Nec enim ea que iure possint negari peto, sed que sunt et [3936 1Kb] Deo placita et hominibus accepta. Placet enim Deo, sicut ipse dixit: »Honora patrem tuum et matrem«, ut meas aniles placide  suscipias preces, et hanc rugosam lacrimisque obortam [3937 1Kb] precor ne confundas faciem. Liceat mihi uetule matri apud filium suum [3938 1Kb] impetrare quod rogat et postulat prostratus laon uniuersus Bemie, liceat mihi decrepite uos uidere pacatos, quos pari conditione ex meo utero generatos uideo, gratia [3939 1Kb] Dei, bene educatos. Contingat mihi anicule cito moriture non prius mori [3940 1Kb] , quam huic incomparabili meo Deus conferat solamen merori. Merito quidem mereo [3941 1Kb] , quia fera Herinis hac in terra regnat, et uos fratres, olim unanimes, nunc in prelia armat  . Quis enim ignorat, quod camisia propior sit corpori  quam tunica? Natura quippe que fecit propinquiorem genitura, facit ut sit suis propicior et in omni rerum procurata. Ille autem, ille [3942 1Kb] quem tibi fratrem facis, et cui modo tue sobolis et care coniugis curam iniungis et in tutelam committis, crede mihi matri, ipse primus erit eis in laqueum et in foueam et in scandalum. Iste autem quem a te elongas et quasi alienum reputas, cum sit tuus germanus, multo clemencior in tuos [3943 1Kb] erit, quam tui patrui natus, cui post te decernis paterni solium ducatus. Dixerat,


Et flebat natumque [3944 1Kb] suo [3945 1Kb] angebat ploratu.

Quem ut uidit simul collacrimantem, hec adiecit dicens: Non tua, fili mi, ineuitanda homini deploro fata [3946 1Kb] , uerum fratris tui miserabiliorem morte uitam defleo, qui profugus, uagus et exul mallet [3947 1Kb] nunc feliciter  mori quam infeliciter uiuere. Cui natus [3948 1Kb] perfusus faciem lacrimis, Faciam, inquit, mater mea, faciam quod hortaris, non [3949 1Kb] sum adamante uel execrabili [3950 1Kb] genitus Caribdi, ut non reminiscar uterini fratris [3951 1Kb] . Interea rediens presul [3952 1Kb] Bambergensis [3953 1Kb] ecclesie Otto, miles Christi indolis [3954 1Kb] , uictis et destructis Pomoranorum idolis, uisitat ducem iam uiribus pre infirmitate deficientem. Cui dux [3955 1Kb] cum sese et animam suam per sanctam confessionem commisisset, non prius posse dari aut consequi indulgentia presul [3956 1Kb] spopondit, quam fratri suo pacem ueram et firmam promisisset et [3957 1Kb] gratiam. Moxque presul predictus curam anime eius et causam perficiende [3958 1Kb] pacis Megnardo [3959 1Kb] iniungens episcopo, iuxta principalem munificentiam  ualde donis honustatus tenuit uiam; festinabat enim, ut ante Domini cenam [3960 1Kb] perueniret ad sedem suam  . Mittitur ilico pro Sobezlao [3961 1Kb] , iamque palam in populo agitatur, quod olim clanculo machinabatur.

Talia ut sensit princeps Morauie Otto
fieri, qui semper adherebat ducis lateri [3962 1Kb] , timens ne forsan [3963 1Kb] caperetur, tristis reuertitur in Morauiam. Pacificatus est autem Wladizlaus cum fratre [3964 1Kb] quarta feria maioris ebdomade . Post octauas autem [3965 1Kb] pasche 2. Idus Aprilis  , dominica die, que tunc fuit Misericordia Domini,  pius et misericors dux Wladizlaus non sine magno suorum planctu migrauit ad Christum, et quam semper pro nomine Christi in pauperes exhibuit, nimirum iam ab ipso misericordi Domino consecutus est misericordiam. Sepultus est autem in ecclesia sancte Marie uirginis, quam ipse edificans Christo et eius matri omnibus ecclesiasticis ueniis sufficienter auxit, et satis honorificam monachorum ibidem [3966 1Kb] constituit abbaciam; loci nomen est Cladorubi [3967 1Kb] 

Dux fuit hic quantus [3968 1Kb] , rexit dum spiritus artus,
Ex eius gestis iam scriptis scire potestis,
Qua dignus laude sit, quoue colendus honore.
Sit libri finis, nostri ducis est ubi finis [3969 1Kb] .

 59. Quoniam quidem primi [3970 1Kb] in exordio libri memini me dixisse, hanc chronicam sub temporibus Wladizlai ducis et Hermanni presulis editam esse [3971 1Kb] , quibus iam ex hac conualle [3972 1Kb] lacrimosa [3973 1Kb] fato transuectis ad loca forsan deliciosa, sed adhuc gestarum rerum exuberante materia, utrum ibi [3974 1Kb] figam littori [3975 1Kb] anchoram, an etiam

Nunc furentibus euris [3976 1Kb] in altum carbasa tendam,
Consule formosa mea doctrix nunc mihi Musa.
Tu enim, que nunquam senescis, me senem ad iuuenilia studia [3977 1Kb] inquietare non quiescis, haud [3978 1Kb] ignoras, quod in uno [3979 1Kb] quocunque [3980 1Kb] sene, sicut in me, puerilis est sensus et debilis animus. O si mihi iam octogenario preteritos Deus referat annos   , quibus olim [3981 1Kb] Leodii sub Francone [3982 1Kb] magistro tum grammatice tum dialectice artis in uiretis [3983 1Kb] pratis mecum lusisti satis! Onimium [3984 1Kb] amabilis iuuenibus et suauis, semper pudica, sed nunquam uetula, cur me repetis senem? Cur hebetem incitas mentem? Iam mihi annosa etas dorsum incuruat, iam rugosa [3985 1Kb] cutis faciem deturpat, iam pectus uelut sonipes fessus anhelat, iam uox rauca ceu anser sibilat, et morbida senectus meos eneruat sensus. Certe plus me delectat [3986 1Kb] mollis panis et tosta buccella, quam tua sophismata, que quondam sub uestra molliter cubantes asscella, suauiter ex tua tenera suximus papilla. O sophistica cornupeta, ultro uiris syllogisticis appetenda, nobis autem iam satis experta,  sine senes, pete iuuenes tui similes, ingenio acutos et in arcium artibus argutos, qui nuper ad magnam mensam domine [3987 1Kb] philosophie [3988 1Kb] deliciosis pasti epulis, et exhaustis tocius Francie thesauris, noui philosophi redeunt! Tales oratores inclita uirtus ducis Sobezlai expectat, qui eius mirifica gesta stilo aureo mirifice deaurare queant [3989 1Kb] ; quibus et ego senex, quicquid inepte deliro, usque ad unguem elimandum [3990 1Kb] supplex comitto. Horum et omnium ista legencium cum licentia, liceat mihi prefati ducis.

Pluribus ex gestis aliquid contingere scriptis.
Et qui me senem uituperas, ipse cum sis sapiens, thesaurum tue scientie in lucem proferas, et hunc rudem textum pro materia habeas [3991 1Kb] .

 60. Regnante domino nostro Iesu Christo, trino et uno omnipotente Deo, uti supra retulimus, duce Wladizlao ex hac luce subtracto, frater eius Sobezlau, etate quidem [3992 1Kb] iunior, sed maturis [3993 1Kb] sapiencia maturior, manu largus, ciuibus acceptus, plebi utriusque sexus et etatis gratus, omnibus Bemis insimul fauentibus, 16 Kal. Maii iure hereditario in principatus solio [3994 1Kb] eleuatus est auito.

O qui perpetua mundum ratione gubernas,
Quisnam [3995 1Kb] speraret uel quisnam credere posset,
Quod pax hoc [3996 1Kb] anno fieret sine sanguine magno,
presertim cum domnus Otto, quorundam instructus [3997 1Kb] consilio, tali se obligauerat sacramento [3998 1Kb] , quod non prius ab urbe Wissegrad cederet, quam  aut uictus plecteretur capite, aut uictor potiretur principalis sedis culmine. Sed dominus noster iehsu Christus, qui dissipat et reprobat consilia principum, sanctissimi martyris Wencezlai [3999 1Kb] per meritum ita misericorditer disposuit, uti me supra referente satis caritas uestra nouit. Quapropter iam bonus dux desinat super fratre suo simul et Ottone irasci et [4000 1Kb] indignari, credat omnia ratione Dei [4001 1Kb] gubernari, et nichil sine ipso posse fieri. Sed, quoniam, Salomone testante, ira in sinu stulti quiescit , absit hoc a reuerentissimo [4002 1Kb] duce, ut per iram et indignationem suas uirtutes eximias commaculet, aut per inpacientiam [4003 1Kb] probabiles suos contaminet actus. Quos reuera si quis [4004 1Kb] ob laudem  [4005 1Kb] sui [4006 1Kb] singillatim [4007 1Kb] exprimere satageret, prius diurna lux et pagina deficeret, quam inceptum [4008 1Kb] opus perficeret. uerumtamen nos unum et et precipuum eius memoriale uestre caritati pandimus, in quo nimirum omnibus pene preferendus est actu, quod tante potestatis dux nunquam

Mentis predone poluit [4009 1Kb] sua labra medone  .
Certe non modica est uirtus cuippiam potenti uiro os suum refrenare, et naturalis potus non amurcam, sed eius illecebras spernere.

61. Eodem anno 13 [4010 1Kb] Kal. Iunii, 4 existente feria, in hebdomada sacrosancta pentecosten  , magna nix in quibusdam siluestribus locis descendit, et sequentibus diebus grande frigus inhorruit,  atque omnigenis et maxime in autumno seminatis frugibus, simul [4011 1Kb] et uineis, nec non et [4012 1Kb] arboribus multum nocuit, ita ut [4013 1Kb] in multis locis arbusta radicitus exaruissent, et minores gelu rigescerent [4014 1Kb] amnes. Eius hebdomade in sabbatho 3 [4015 1Kb] Kal. Iunii  imperator Heinricus quartus obiit, ibique eius et [4016 1Kb] imperialis genealogia desiit, partim sterilitate feminei [4017 1Kb] sexus, partim ab ineunte etate omni uirili [4018 1Kb] stirpe regali fato conclusa exiciali.

62. Interea per Dei gratiam inclito duce Sobezlao in toto suo composita pace regno, dum [4019 1Kb] heroycis cessamus a chronicis [4020 1Kb] , referamus qualiter presbiter quidam crudi per incendium holeris incentiuas extinxerit [4021 1Kb] flammas pectoris; ipse enim clam  mihi narrauit familiariter, et ut nulli eum nomine proderem per Christum me rogauit amicabiliter, cui ita ego uti mihi credo, quia uita eius laudabilis fidem prebet uerbis. Aiebat [4022 1Kb] enim quod, postquam sibi presbiteram [4023 1Kb] Dominus tulerat, deuota mente Deo uouerat, quod nullam ultra cognosceret feminam. Sed, quoniam ualde difficile est assueta [4024 1Kb] funditus a mente [4025 1Kb] euoluere, nescio quot [4026 1Kb] post annos tanta eum temptacio carnis inuaserat, ut pene uoti  oblitus quod Deo uouerat, uictus libidine in laqueum diaboli fere [4027 1Kb] ceciderat. Quid enim ageret? aliquando legerat in dialogo, qualiter sanctus Benedictus per incendium [4028 1Kb] urtice compescuit ardorem carnis inimice. Cum subito superna gratia respectus et ad semetipsum reuersus, querens [4029 1Kb] ad simile opus, et non inueniens secretum locum, furtim collegit de urticis manipulum, clam peciit cubiculum et super se clausit ostiolum, atque omne suum usque ad unum filum abiecit uestimentum. Ah! si quis tum [4030 1Kb] presbyterum sanum insanientem uidisset, etiamsi [4031 1Kb] eadem die carum parentem sepelisset, uellet nollet, utique rideret [4032 1Kb] . Certe non tantum seuus magister in discipulum, aut dominus iratus in seruum seuit, quantum presbiter in se et contra  se inflammatus, atque pre ira insensibilis factus, per genitalia sua simul et posteriora urticis seuiuit. Exinde [4033 1Kb] redit ad cor, et multo crudelius circa precordia seuiens, aiebat: Tu me, tu, pessimum cor [4034 1Kb] , semper crucias [4035 1Kb] , ego te sic [4036 1Kb] modo cruciabo. Ex te enim exeunt cogitationes male, adulteria [4037 1Kb] , fornicationes et libidines. Sicque satisfaciens suo furori presbiter furibundus [4038 1Kb] , tantis atrectatus [4039 1Kb] doloribus, per tres dies iacuit moribundus; nec satis se [4040 1Kb] fecisse reputans anime remediis, colligens [4041 1Kb] fasciculum de urticis, suspendit in sua camera, quatenus eas [4042 1Kb] semper haberet pre oculis, quas quotienscunque seu pendentes seu succisas siue iuxta uiam pollentes conspexit, cor eius intremuit mensque mala memor mali penitus [4043 1Kb] euanuit.  Nos autem huius presbiteri imitabilem seuiciam uertamus ad uirtutum [4044 1Kb] custodiam, et quod ipse operatus est in corpore, nos operemur [4045 1Kb] mente. Sunt enim eloquia Domini eloquia ueridica, quibus ait: Pater meus usque modo operatur, et ego operor . Ecce enim [4046 1Kb] presbiter, dum foris penaliter [4047 1Kb] arsit, quod illicite ardebat [4048 1Kb] intus per Dei gratiam extinxit, uicit peccatum, quia mutauit incendium [4049 1Kb] .

 Nouerint omnes in Christo fideles, huius chronice compositorem, scilicet [4050 1Kb] Cosmam reuerentissimum Pragensis ecclesie decanum, 12 Kal. Nouembris obisse eodem anno, quo ducem Sobezlaum constat intronizatum fuisse [4051 1Kb] . Amen. ualete fratres [4052 1Kb] .





CANONICI WISSEGRADENSIS CONTINUATIO COSMAE.

 Anno dominice incarnationis [1 1Kb] 1126. Sobezlaus dictus uenit in Morauiam, et ablata Ottoni prouincia Dedalrici  restituit filium eius Wratizlaum in paternam [2 1Kb] sedem. Otto dux Morauie conuenit Luterum [3 1Kb] in Ratispona  . Sobezlaus uastauit [4 1Kb] Morauiam, partem Ottonis.

Eodem anno 4. Non. Ianuarii lucescente die signum uisum est fulguris [5 1Kb] . Sed quibusdam uisum est ante natale Domini, quibusdam in uigilia natiuitatis Domini, sed plane uisum est in nocte sancti Stephani protomartyris. Eadem hyeme tanta magnitudo niuis fuit, qualem nullus hominum se uidisse dicebat, in qua multi homines mortui sunt. 14 Kalendas Martii inundatio aque; glacies multis rebus nocuit. Hic Luterus [6 1Kb] rex Saxonum [7 1Kb] , seductus  ab Ottone duce Morauie, inflatus magna superbia et auaritia pecunie atque malitia et iniquitate, cum suo exercitu uenit contra Bohemos iuxta oppidum nomine Chlumec, ubi Sobezlaus dux cum Dei adiutorio et suo comitatu 12 [8 1Kb] Kalendas Martii prostrauit quingentos primates illorum, exceptis scutiferis [9 1Kb] , inter quos ruit Otto dux memoratus. Et in tanto bello tres tantum Sclaui perierunt; regi autem Saxonum cum ceteris pepercit dimisitque eum in pace. Et sic dominus Sobezlaus et Bohemi cum magno honore et gloria illesi redierunt. Factum est autem inenarrabile [10 1Kb] gaudium tam clericis quam laicis per totam familiam sancti Wenceslai, quia [11 1Kb] nec patres nostri nec aui nec ataui habuerunt talem honorem, qualem omnipotens Deus sua gratia concessit nobis,  suaque dextera et iusto iudicio uicit eos. Amen. Nolo autem [12 1Kb] uos latere patres et matres quod audiui, annuncio uobis ueritatem auxilii omnipotentis Dei, que uisa est pene ab utroque exercitu, quod aquila uolans ea die, antequam bellum fieret inter Saxones et Bohemos, sua uoce clamabat super Saxones, presciens nutu Dei cadauera eorum, et campanam sonantem auditum est. Iterum circum astantibus [13 1Kb] et custodientibus [14 1Kb] primatibus Bohemiensibus  [15 1Kb] et prepositis et capellanis pene centum hastam sancti Wenceslai, inter quos unus capellanus, probus, nobili genere, nomine uitus, qui tenebat hastam eiusdem sancti prememorati [16 1Kb] , ut mos est, indutus lorica et galea, ut Achilles, lacrimans pre gaudio clamauit [17 1Kb] ad suos: »O socii et fratres, constantes estote: uideo enim sanctum Wenceslaum sedentem in equo albo et indutum candida ueste super cacumen [18 1Kb] sacre haste, pugnantem pro nobis, etiam et uos uidete.« Illi autem stupefacti [19 1Kb] aspicientes hac et illac nichilque uidentes---quia non omnibus, nisi dignis datum est a Deo illud miraculum uidere---tristantibus et lacrimantibus et ex toto corde gementibus ad Deum, et oculis et manibus expandentibus ad [20 1Kb] celum, et tamdiu  clamantibus Kyrie eleison [21 1Kb] , dum Deus omnipotens sua misericordia et suo sancto nuncio Wenceslao, nostro protectore, uicit nostros hostes. Amen [22 1Kb] . Hec duce Sobezlao omnia agente, misit suum capellanum in uillam que uocatur nomine Wirbcane [23 1Kb] , cui fuit nota res; qui inuenit in pariete ecclesie uexillum sancti Adalberti pontificis, et suspensum est in hasta sancti Wenceslai martyris in tempore belli contra Saxones, ubi Deus [24 1Kb] uicit eos. Amen [25 1Kb] .

Eodem anno 5 Nonas Octobris Zdik [26 1Kb] ad sedem Olomucensem episcopus [27 1Kb] secundum instituta canonum electus, ab archiepiscopo suo Magontino  ordinatur, et in ordinatione, ablato [28 1Kb] nomine barbaro, Henricus appellatur.

 Eodem anno Sobezlaus dux et Ungarorum rex Stephanus  conuenerunt ad colloquium, et munera dederunt ad inuicem; rediens Sobezlaus ad sua, cepit Bracizlaum [29 1Kb]  , kathenatumque duxit in [30 1Kb] castellum nomine [31 1Kb] Donin  .

Eodem anno multi homines perierunt fame per totum mundum. Deinde transactis tribus mensibus Bracizlaus in arce Iaromir  retrusus est. Eodem tempore [32 1Kb] quasdam munitiones Bohemi reedificauerunt, que Sclauice [33 1Kb] Primda [34 1Kb]  , Yzcorelik [35 1Kb]  ,  Tachow  appellantur. Eiusdem etiam temporis curriculo capella [36 1Kb] in monte Rzip nuncupatur. Sobezlaus dux screnissimus destructam reconstruxit, quam Zdik, sancte Olomucensis ecclesie uenerabilis [37 1Kb] episcopus, pristino [38 1Kb] dotis iuri restauratam cum summa reuerentia consecrauit.

Anno dominice incarnationis 1127, 7 Kalend. Martii, caput [39 1Kb] sancti Adalberti martyris et pontificis in ciuitate Gnezden [40 1Kb] repertum est, eo quidem loco ubi martyr idem martyrio [41 1Kb] fuit coronatus et tumulatus. [42 1Kb] Sobezlaus uero dux Bohemorum tunc temporis Lotario regi Teutonicorum fuit reconciliatus  , eiusque gratia et dilectione inductus, castrum Normberk [43 1Kb] cum magna manu obsedit, et Bawariam fere [44 1Kb] usque ad Danubium uastauit et [45 1Kb]  incendit. Decem hebdomadis expletis  , perfecto negotio cum magna pompa et triumpho ad propria remeauit. Bawari uero et Sweui furore et indignatione accensi, ducem  Conradum sibi in regem constituerunt, sicque nouissimum errorem priore peiorem, proh dolor! in regno effecerunt.

Anno dominice incarnationis 1128. Lutherius rex in die pasche  leuauit de fonte baptismatis filium ducis Sobezlai, factique sunt intimi amici. Cui paruulo post confirmationem filius  Wigberti  in exitu uite sue promisit totum pheodum suum, astantibus ibidem primatibus Saxonum.

Eodem anno expeditio facta est a Sobezlao in auxilium compatri suo Lutherio regi  contra regem Conradum, sequenti uero die rediit ad propria  cum gratiarum actione. Non post multum uero temporis [46 1Kb] Conradus filius Liutoldi  captus est a Sobezlao, et inclusus est in claustro Wissegradensis ecclesie [47 1Kb] . Aestas sicca.

Eodem anno multi principes [48 1Kb] Bohemorum capti et catenati atque inclusi sunt in custodia a duce Sobezlao. Bracizlaus ductus est in castellum Dacin [49 1Kb]  , et Conradus ad Henricum filium Wigberti.

Eodem anno 5. Idus Nouembris et Sclauonice Prosince [50 1Kb] eclipsis lune rubea; dicam quod quidam uiderunt particulam que remanserat iactantem se huc et illuc, donec defecit, et multe stelle circumdederunt eam, quarum [51 1Kb] una circumuolauit lunam,  altera proiecit se ad aquilonem. Transactis decem diebus ad noctem rubea signa apparuerunt in celo ab aquilone [52 1Kb] .

Anno dominice incarnationis 1129. Wratislaus filius Dedalrici captus est a Sobezlao, post hec [53 1Kb] in exilium missus est. Kladsko castrum renouatum est atque firmatum a Sobezlao.

Eodem anno dux Sobieslaus renouauit Wissegradense monasterium, quod pater eius beate memorie rex [54 1Kb] Wratislaus edificauit pro anima sua et uxoris sue prolisque sue, collaudante et authoritate gloriosissimi pape Alexandri atque 72 patrum. Qui sancte Romane ecclesie prenominatus pontifex ad corroborandam eiusdem sacre institutionis dignatus  per Iohannem Tuscolanensem episcopum et  per Petrum prepositum sancti Georgii martyris predicte ecclesie ministris, uidelicet presbytero [55 1Kb] , diacono, subdiacono et etiam preposito [56 1Kb] transmisit, et [57 1Kb] ad insigne apostolice authoritatis eis perpetuo hiis uti concessit, sandalia et mitras. Hiis uero ita dispositis et ordinatis, idem rex supra memoratus hoc predictum monasterium subdidit sancte Romane ecclesie, quod [58 1Kb] tali modo fundauit, portans propriis humeris 12 cophinos plenos lapidibus in honore Saluatoris, ut Constantinus imperator fundauit Romanam ecclesiam. Ideo fecit eam liberam esse, quam Sobezlaus, ut diximus, renouauit, et renouatam in melius auxit, quia parietes depingi fecit, coronam auream in ea suspendit, que ponderat 12 marcas auri, argenti uero 80, es et ferrum  sine numero, pauimentum politis lapidibus exornauit, porticus in circuitu addidit, laquearia in lateribus duobus affixit, tegulis summitatem totam cum tectis cooperuit, claustrum et omnes officinas cooperiri iussit; insuper et canonicos eiusdem ecclesie multiplicauit, stipendiis, prediis, aliisque bonis augmentauit.

Eodemque anno dominus Meynhardus episcopus Pragensis ecclesie renouat [59 1Kb] sepulcrum sancti Adalberti pontificis auro et argento et cristallo.

Eodem [60 1Kb] anno Wencezlaus  filius Suatopluk [61 1Kb] missus est in Ungariam a duce Subezlao in auxilium regi [62 1Kb] Stephano contra Grecos, sicque cum pace  rediit, sed uiuens per quatuor menses quartanis febribus excoctus pridie Kalendas Martii expirauit  .

Anno dominice incarnationis 1130 ipsa natiuitatis die  surgente aurora Lucifer ortus est, quod nunquam uisum uel auditum fuit. Hic dominus Megnardus episcopus Pragensis ecclesie profectus est Ierozolymam causa orationis.

Eodem etiam anno dux Sobezlaus proficiscens Ratisponam ad colloquium Lutheri regis, in quodam riuulo nomine Regen [63 1Kb] Dei gratia euasit mersionem, in illaque urbe manens per septimanam destruxit 20 munitiones, sicque sanus et letus rediit ad sua. Hec domino duce Sobezlao agente, et ante et adhuc per omnia incolomi existente, peruenit in castrum  Cladsko [64 1Kb] cum multo comitatu, quo solertius quam antea et robustius munito, in Morauiam proficisci disposuerat. Sed Dei misericordia reuelante, ut ipse ait: »Nihil opertum, quod [65 1Kb] non reueletur, neque absconditum, quod non sciatur  et cetera, insidie et traditiones que longe ante in eum machinate erant, tunc in ipsa uia patuerunt, sicque inceptum iter Morauie ad tempus impediuerunt. Proxima itaque die dominica 17 Kalendas Iulii in ipso itinere cognoscens duos satellites uite eius insidiantes, uocauit comites suos, Zdeslaum [66 1Kb] filium Blahonis [67 1Kb] , alterum Diuis, rogans ab eis fidem, ne uoluntati sue in quodam secreto contradicerent. Illi uero duci fidem pro uelle dederunt. Quibus sub oculis traditores manifestans ait: »Hii sunt uite mee traditores  [68 1Kb] , insidiatores et interemptores. Sicut mihi paulo ante [69 1Kb] promisistis, impunitos usque ad presentiam nostram ducatis, quatenus omnis traditionis tam suspecte quam manifeste ueritatem plenius et lucidius cognoscamus.« Quorum alter cum hasta et sicca toxicata deprehensus fuit ferme duorum cubitorum longitudine, alter uero fuga elapsus est. Tunc dominus Sobezlaus per Dei sapientiam [70 1Kb] , ut Salomon premonitus, quibusdam uenatoribus suis aduocatis rem tamen dissimulans ait: »Cuidam ex meis armigeris furata est mantica  , mittite indagatores canes, ut sequantur uestigia predonis.« Illi non spernentes iussa domini, uelociter insecuti sunt, atque in quadam uilla ceperunt eum, uinctumque ad ducem adduxerunt habentem gladium infectum ueneno.  Qui presentibus primatibus Bohemie interrogauit nefandos latrones dicens: »Quam ob causam et cuius consilio tale et tam [71 1Kb] nefarium scelus perpetrare uoluistis? cuiusue milites estis?« Qui filii iniquitatis tam nefandam rem celare non potuerunt, sicque alter se militem esse Miroslai, filii Iohannis comitis, alterque fratris eius iunioris Strezimir [72 1Kb]  professus est. Hec autem uerba fuerunt exordium maledicte orationis: »O bone et pie princeps, si causam queris et ordinem, omni nube mendacii remota hec est: Miroslaus nos infelices misit ad perdendam uitam inclytam tuam.« At Miroslaus, qui in eodem itinere erat, uinculis durissimis est constrictus, Strezimir uero inito consilio cum fratre finxit matrem suam ualde infirmam, licentiam domum eundi a duce de expeditione quesiuit. Qui similiter in quadam uilla captus est, atque ambo cum fratre ducti sunt in Wissegrad. Hiis ita transactis dominus Sobezlaus proficiscitur in urbem Pragam metropolitanam causa orationis, discalciatis pedibus et uestibus mutatis, ut rex Niniuitarum, et ingredientem omnes letanter [73 1Kb] cum ingenti triumpho et  honore eum suscipiunt, de eius salute quidem ut merito gaudentes, hymnumque angelicum canentes, nec non et campanis sonantes. Factaque ibi oratione discessit in Wissegrad, ibique a canonicis patris sui, scilicet regis Wratizlai, cum inenarrabili gaudio susceptus est. Altera uero die, quemadmodum apes conuolare solent ad ducem et ad matrem suam, ita Bohemienses primates rescientes suum principem euasisse tanta pericula, conuenerunt in altiorem urbem Wissegrad, ibique inuenientes [74 1Kb] eum, gaudent de eius salute, ut mater de unico filio. Sequenti uero die dux Sobezlaus congregauit nobiles et ignobiles in palatium Wissegradense, etiam Pragenses canonicos; atque nos ibidem fuimus. Fuit multitudo magna uirorum in concilio illo pene tria  millia. Ipseque monarcha Bemorum, stans in medio omnium nostrum, sicut filius supplicans patri de omni inobedientia sua, ita eleuans uocem suam, sic cum lacrymis ait: »O Bohemienses proceres et scutum Bohemice terre! non laudo neque extollo me, sed ueritatem dico, quando fui profugus, Dei gratia ubique felix fui, et habui de hiis sufficienter que mihi necessaria fuerunt; nunc autem flens dico, uiuente fratre meo et duce Wladizlao, neque scuto neque alia ui istum ducatum et honorem percepi, sed Dei misericordia et electione fratrisque mei adhuc uiuentis uestrique omnium sum adeptus, hacque ratione et iustitia me iuste et rationabiliter arbitror possedisse. Quidam uero ex huius prouincia [75 1Kb] nobiliores instinctu Sathane commoti [76 1Kb] , me, proh dolor!  perimere uoluerunt, ueluti quondam illorum antecessores fratrem meum Bracizlaum ducem prudentissimum occiderunt, Suatopluk quoque sine causa perimerunt. Me uero, qui ad utilitatem patrie pariterque ad uestrum honorem enisus sum, nescio ob quam causam me perdere uoluerunt, sed, Dei gratia auxiliante, perficere non ualuerunt. Nonne  uidetis, quanta duritia quantaque impietas cordis eorum fuit? Quibus etenim uberiora dona mee gratie impertiebar, et quos pre aliis cariori affectu uenerabar, atque lateri meo decenter assidere faciebam, horum maligna uoluntas mihi exitium molita est. Ceterum ne uel ambitiose uel pro inuidia eos dampnare uidear, proprii oris eorum alloquio dignitati uestre audire complaceat.« Post hec autem predicti filii Sathane presentati sunt principi simulque discumbentibus; illi uero qui uitam ducis a maioribus suis querere iussi fuerant, nefandam rem celare non potuerunt, sed Miroslaum filium Iohannis in hiis omnibus accusauerunt, iussu cuius omnia que [77 1Kb] facere uoluerant sibi iniuncta esse dicebant, nam et seruientes eius fuerant. Miroslaus autem  conspectui ducis astare iussus est, preceptumque est ut unus de primatibus ab eo hanc causam inquireret, suane malitia an aliorum suggestione tale crimen excogitare ausus esset, quisue huius coniurationis magister fuisset. Ipse uero ad hec respondit: »Princeps piissime, nullatenus grande peccatum meum celare possum, quod per maximum infortunium premeditatus sum, sed in presentia uestri atque simul discumbentium manifestare uolo. Nam quodam tempore unus de militibus Bracizlai nomine Bolesa causa huius mihi iniungendi peccati ter me uisitauit, cuius ego consilio consentire nolui. Ad ultimum uero uenit ad me Bosik [78 1Kb] , noster [79 1Kb] capellanus, atque tali modo me monere cepit: »Nonne, carissime fili, patre tuo in hac prouincia  nullus nobilior nullusque sapientior fuit? tu autem inter alios huius terre primates pro minimo haberis, insuper et germanum tuum tamdiu in uinculis pro nichilo multa mala perferre pateris. Ergo melius est, ut hoc duce superbissimo perempto, talem inthronizemus, a quo sine dubio cuncta que nobis placuerint habere poterimus. Quod si mihi non credis, ad talem te deducam cui indubitanter credere poteris.« Hoc sermone finito ego pro peccate meo admonitioni eius acquieui, et ita perduxit me ad episcopum Megnardum, qui in quadam uilla manebat que Sclauice [80 1Kb] Zircinaues [81 1Kb] appellatur. Hoc autem fecit ceu presuli me cupiens in ministerium commendare, ibique totum initium huius coniurationis factum est.« Deinde a duce  interrogatus de predicta coniuratione, episcopum grauiter in omnibus ita dicens accusauit: »Presul Megnardus ob hanc causam, ut nos in hoc negotio constantes haberet, duos digitos super reliquias sanctorum posuit, uerba huiuscemodi mecum habuit: »Si uitam ducis perdideris, inter ista quinque, scilicet Satec, Lutomerici et inter cameram et mensam  et agazoniam [82 1Kb]  ; quodcunque elegeris, me promittente duceque Bracizlao donante, sine dubio cum honore possidebis.« Deinde, postquam se ipsum cum aliis proprio ore accusauit, de consilio cum sociis eductus est, sequentique die cum fratre Strezimiro et cum quodam medico omnibus membris in foro priuati sunt. Duo autem predicti filii Sathane inauditum tormentum subierunt, scilicet in rotam strictius implexi, oculis erutis, manibus cum lingua amputatis, cruribusque confractis super columpnas positi que interitui [83 1Kb] eorum apparate fuerant, miseram uitam finierunt. Kriwosud uero, qui patruus Miroslai fuerat, atque alii duo, quorum unus Wacemil [84 1Kb] alter Henricus uocabatur---isti quidem qui a prefato Miroslao coram duce atque  predicto conuentu accusati fuerant---ad iudicium destinati Prage per ferrum incesserunt, et sic ab omnipotente Deo damnati, ueraciter rei reperti sunt, ac proinde quatenus capitalem subeant sententiam decretum est. Tandem ducti ad forum 9 Kal. Iulii cum securi decollati sunt. Bosik capellanus [85 1Kb] inter cetera populi multitudine quasi ad spectaculum affuit. Illud autem nescio, an ad abolendum sibimet scelus impositum uenerit, an sicut diabolus inuentor huius negotii fuit, atque ductor ipsius per omnia extitit, ita ad spectandum interitum sodalium suorum eum adduxit, uolendo agonistam suum non diutius a consortio sociorum uagari. Nam, qui antea conscius sibimet uagus et exul extiterat, modo per Dei gratiam manifestus omnibus apparuit; quem  uidens unus de primatibus tentum perduxit ad ducem, et interrogatus de causa, sermoni sociorum in nullo discrepuit, sicque cathena ferrea constrictus ad custodiam uillico [86 1Kb] regis deputatus est. Sequenti uero septimana 2 Kal. Iulii [87 1Kb] Bracizlaus obcecatus est.

Eodem anno 8 Idus Octobris quoddam monstrum ad similitudinem serpentis uno momento, scilicet circa occasum solis, uisum est uolare per totam Bohemiam et per plurima alia loca. Post hec autem aliud signum uisum est a quibusdam nimis lucidum matutinali hora. Wratizlaus filius Dedalrici reductus est de exilio.

Anno dominice incarnationis 1131, 4 Kal. Aprilis  ,  id est in dominica qua cantatur Letare, Lutherius rex cum multo comitatu tam clericorum quam laicorum in ciuitate que Leodium uocatur conuenit. In quo conuentu Innocentium  profugum papam elegerunt, illum uidelicet quem Petrus  Leonis filius cum clero et populo Romane ecclesie de pontificali sede pepulit. Quamobrem episcopum Monasteriensis ecclesie  miserunt [88 1Kb] ,  qui Petro pape [89 1Kb] omnibusque Romanis regem Teutonicorum cum exercitu post quinque menses ad eos uenturum nunciaret [90 1Kb] . Qui ob metum falsi regis Conradi una a recta uia deuiando uenit in Bohemiam, et in Wissegrad metropolitana ciuitate missam de inuentione sancte crucis  magno cum honore nec non cum canonicis eiusdem ecclesie celebrauit; tandem a duce Sobezlao decenter donatus, per regionem Racudsis [91 1Kb] marchionis transiit, sicque per multas prouincias transiens rediit ad sua. Sed illa res [92 1Kb] ad nichilum redacta, quasi puluis a uento raptus, deperiit.

Interea transcurrente tempore dux Sobezlaus ad radicem cuiusdam uille nomine Tachow in finibus Mesko castrum edificauit, quod ex nomine adiacentis  uille appellauit; aliud quoque edificauit in partibus Milesko iuxta flumen Niza, appellauitque nomine Yzhorelik, quod antea et Drenow [93 1Kb] uocabatur. Hic dominus Megnardus episcopus sanus et incolumis ad sedem episcopatus sui remeauit, se duci Sobezlao cum omnibus [94 1Kb] primatibus Bohemie causa expurgandi sibi impositi sceleris ad omnia iudicia tradidit. Quam ob rem duo de canonicis Pragensis ecclesie, unus ex parte domini episcopi, uidelicet ydiota qui uocabatur Heroldus, qui uicarius et capellanus Bambergensis episcopi et archipresbyter [95 1Kb] Pilznensis, quod non decebat, fuit---quem Miroslaus filius Iohannis in capella Zircinewsi, ubi iuramentum inter episcopum Megnardum et Bozik et Miroslaum factum est, affuisse dicebat,---alter  Tutha ex parte ducis; hi duo ad archiepiscopum Magontinum et episcopum Bambergensem  missi sunt, ut qualecunque iudicium Megnardo episcopo imponerent [96 1Kb] , ipse equanimiter susciperet.

De duabus stellis uobis, [97 1Kb] o Bohemi, ante 11 annos [98 1Kb]  memoratis, de ipsis postea nullo modo sermone meo aliquid explicare potui, quia diuerse ibant. Sed interim dum ab aliis negotiis penitus otior, quantum Spiritus sancti gratia sensui meo administrauerit et qualiter uidi, explanabo. Stella, que surgente aurora 8 Kal. Martii instante uere orta est, quam uos, Bohemi, Luciferum esse dicebatis, que 7 Kal. Ianuarii in hyemali occasu [99 1Kb] solis adueniente die occubuit.

Eodem autem anno altera stella lucidior 8 Kal.  Augusti in ortu solis apparuit, que paulatim inferius descendendo 2 Idus Ianuarii non apparuit. Que igitur inter illas Lucifer diceretur [100 1Kb] , non credo homines esse qui sciant, sed Deus qui est creator omnium, per quem multa signa et prodigia  uidentibus nobis facta sunt, de quibus quedam superius prenotaui [101 1Kb] , ipse scit. Eclypsis lune, sed parua pars remansit, donec tota impleta [102 1Kb] est.

Redeamus ad superiora. 4 Kal. Octobris presul Bamberiensis  et antistes Olomucensis  cum septem Bohemiensibus abbatibus, astante duce Sobezlao, cum populo et clero Megnardum sancte Pragensis ecclesie episcopum ab omni culpa, que prius illata sibi fuerat, per depositionem suarum stolarum expurgauerunt, profitendo uidelicet Megnardum episcopum nichil aduersi duci Sobezlao cogitasse, nisi ad hoc solummodo elaborasse, quomodo Bracizlaus a uinculis [103 1Kb] possit liberari. Megnardus episcopus remissa causa ad concilium [104 1Kb] perrexit, in qua synodo  Innocentius papa [105 1Kb]  profugus supra memoratus cum quinquaginta episcopis preter abbates fuit, ibique Petrum papam, qui tunc Romane ecclesie preerat, et [106 1Kb] Conradum regem extinguendo lumina excommunicauerunt.

Anno dominice incarnationis 1132. 19. Kal. Februarii rubea signa uarie [107 1Kb] in celo apparuerunt ad septemtrionalem plagam. 14 Kal. Februarii domino Megnardo in quadam uilla Chuchel  manente, in cuiusdam diei crepusculo inauditum horrendumque nimis accidit portentum. Cum enim iam sopore grauatus lectum conscenderet, et seruientes sui coram eo starent, subito strepitus horribilis, quasi de spelunca ueniens, domui in qua erat imminebat, auribus eorum insonuit; quo strepitu  perterriti solo domino relicto [108 1Kb] fugierunt, ipse uero nescius quid faceret, saliens de lecto, uelut in extasi positus, iuxta murum camini constitit. Et ecce, lapis mire magnitudinis de monte ueniens, duos parietes simul cum lecto episcopi contriuit ibique resedit; et ita dominus episcopus illesus euasit. Amen.

Eodem anno 4 Nonas Martii eclipsis lune, et tota sanguinea fuit [109 1Kb] . Dux Sobezlaus ad concilium regis Lotari Bamberk  profectus est. Cumque conuentus totius concilii in regale palatium conuenisset, et rex Lotarius cum Sobezlao duce priuatim in quadam camerula iuxta palatium posita sedisset, ecce, nescio si uetustate loci uel aliquo malo homine, regii [110 1Kb] pauimentum palatii cum omnibus  intus manentibus corruit, in qua ruina multi Theutonicorum uulnerati sunt, alii grauiter lesi interitum mortis uix euaserunt, Bohemi uero omnes incolomes extiterunt. Non multo post tempore rex Lotarius causa concilii in castro Plysn [111 1Kb] cum multis  Theutonicis conuenit, rursum [112 1Kb] palatium in quo conuenerat cum omnibus corruit, sed gratia Dei omnes sani euaserunt.

Eodem tempore Goslarii concilium a rege factum est, ubi cum palatium cum omnibus ruisset, nullum Dei gratia uulnerauit. Sequenti septimana post resurrectionem dominicam  [113 1Kb] thonitrua horribilia et inaudita fulmina apparuerunt, ex quibus turris sancti Wenceslai succensa est, sed Dei gratia protegente, et sanctorum martyrum Wenceslai, Adalberti oratione iuuante, sola turris tantummodo combusta est, ecclesia autem tuta ab igne permansit. Beatus Gothardus confessor et episcopus insignibus uirtutum miraculis, que per merita eius in Hyldensi [114 1Kb] urbe operata sunt, claruit  . Quo  facto per multas fidelium gentes diffuso, plures propter uidenda eius miracula, et maxime ut eius meritis et precibus uniuersis criminum nexibus relaxatis, inter filios Dei computari mererentur, Hyldense [115 1Kb] castrum petierunt.

Eodem tempore Ratispona ciuitas potentissima fere tota combusta est, preter quadraginta domos, que uix euaserunt. Multis etiam in locis ipso anno ignis maxime nocuit. Dux Sobezlaus regi Lotario Romam proficiscenti 300 milites in auxilium misit, Iaromirum filium Boriuoy ducem  prefecit; qui de terra sua egressi, dum ad quendam locum Omberk  uocatum uenirent, ibi cum Theutonicis foro predicti loci pugnauerunt, quos Deo iuuante deuicerunt. Wratizlaus dux de parte Morauie que  uocatur Brninzco, filius Dedalrici, duxit uxorem de Rusia, pulchritudine sua Helenam Grecorum reginam superantem, que quoque [116 1Kb] albi coloris specie nimium splendebat, ut rutilus fulgor auri albedinem corporis eius quibusdam rubeis notis inficeret.

Eodem anno dux Polonorum cum infinito exercitu in Ungariam profectus est, uolens filium  Colmanni, expulso rege cocco qui uocatur Bela  , inuitis Ungaris intronizare. Mater enim prefati iuuenis a marito suo, rege uidelicet Colmanno, repudiata, dum esset pregnans, rediit ad patrem  , atque ibi puerum peperit. Hunc ergo dux Polonorum regem Ungaris preponere cupiebat, sed eius propositum diuina prouidentia destruxit; nam cecus rex cum exercitu suo ei occurrit  , et Bolezlaus   cum suis perterritus, expectata nocte  fugam iniit; quem Ungari insecuti, Deo auxiliante multos in ipsa fuga interfecerunt. Interea dux Sobezlaus  Dei misericordia precibusque sancti Wenceslai munitus [117 1Kb] , Poloniam cum exercitu suo 15 Kal. Nouembris intrauit, totamque partem illius regionis que Slezsko [118 1Kb] uocatur penitus igne consumpsit. Multos etiam captiuos cum innumera pecunia nec non indomitarum equarum greges non paucos inde secum abduxit [119 1Kb] , et ita Dei gratia fauente cum ingenti triumpho atque tripudio repatriauit.

Anno dominice incarnationis 1133, 8 Kal. Martii luna passa est eclypsim, sed quarta pars eius denigrata fuit, et ita imminente ortu solis occidit; hanc eclypsim nimia mortalitas hominum secuta est. 17 [120 1Kb] Kal. Februarii acer dux Sobezlaus secundo  Poloniam inuasit, eamque insigni tropheo deuastauit, multos inde captiuos abduxit, uillas fere trecentas succendit, tandem cum uictoria Deo prestante ad propria remeauit.

Eodem tempore legatus apostolici ueniens, Megnardum episcopum in multis detestandis criminibus accusauit, et accusatum ad audientiam apostolici, ut de imposito sibi crimine se expiaret uenire iussit, coniurauerant enim quidam ex eius monasterio peruersi fratres contra eum, quatenus priuatum sua dignitate turpiter pellerent a sede. Horum execrabile iniquumque molimen gratia Dei ad effectum uenire non permisit. Dux Sobezlaus Ungariam leuiro suo regi Ungarorum proficiscens, cis pagum nomine uag castra metatus est, ibique multo tempore moratus,  tandem perfecto [121 1Kb] negotio suo ad propria rediit.

4 Nonas Augusti eclipsis solis mirum in modum apparuit, qui paulatim deficiens in tantum diminutus est, ut corona quasi crescentis lune ad meridianam plagam perrexerit, que postea in orientem conuertit, dehinc in occidentem, tandem in pristinum statum reformatus est. Per multa loca etiam in Theutonicis partibus, si fame creditur, sanguis in hoc ipso die quasi imber defluere [122 1Kb] uisus est. Fertur quoque in quodam loco Theutonicarum partium in eadem hora particula [123 1Kb] carnea simul cum sanguineo imbre descendisse, que tante magnitudinis fuit, ut uix 12 uiri eam leuare quiuissent.

 Post hec presul Megnardus, sancte pietatis alumnus,  Maguntiam causa excusationis ad archiepiscopum suum profectus est, ubi etiam plures episcopi conuenerant, in quorum audientia de imposito sibi crimine se decenter expurgauit [124 1Kb] , et accusatoribus suis omne [125 1Kb] facinus, quo in se insurgere presumpserant, misericorditer condonauit.

Eodem anno  rex Lotarius imperatoria insignia adeptus, a papa Innocentio est in Laterano sancti Iohannis Baptiste in monasterio consecratus. Non enim ad ecclesiam sancti Petri apostoli peruenire presumpsit, timens Petrum Leonis filium, qui tunc sancte Romane ecclesie presidebat.

Eodem anno effrene indolis tyro Wladizlaus, egregii patris  equiuocus, multis Bohemice terre inclytis cum tyronibus Bauarie in partes  fugam iniit.

Anno dominice incarnationis 1134, Polonia male fortunata improuidi [126 1Kb] ducis Bolezlai sub munimine constituta, iam sepius a Bohemis nec non Morauis hostiliter depopulata, rursus depopulanda utrisque supradictis ab exercitibus, Bohemis uidelicet et Morauis aditur atque hostili manu diripitur, penitusque igne et ferro usque ad flumen quod dicitur Odra deuastatur; sed de Bohemis preter Gradicenses, Chrudimenses, Boleslauienses, Czaslauienses, Gladcenses, plures non fuerunt. Inclytus princeps Sobezlaus tam uirtute animi quam ui corporis conspicuus et quo frequentibus predicandus, in ciuitate que Plzen  uocatur, cum imperatore Lotario pro colloquio conuenit, cuius rei causa quidem talis  fuit. Rex [127 1Kb] Pannoniorum cecus episcopum Albe ciuitatis  nomine Petrum ad imperatorem magnis cum muneribus, et ut iniurias a Polonico duce sibi illatas coram audientia imperatoris eiusque principum proclamaret, miserat. Sed quia, ut solet in talibus negotiis fieri, parum aut nichil legatio minoris apud maiorem proficit nisi mediator intersit, prefatus episcopus ad Sobezlaum ducem in Bohemiam uenit, quatenus eo mediatore ac intercessore legatio sua proficua fieret. Hanc igitur ob causam dux Sobezlaus profectus est ad imperatorem. Quo postquam peruenit beniuole ac honorifice ab imperatore susceptus est, omnemque petitionem benigne consecutus est, uidelicet ut de rege Ungarorum et duce Polonorum secundum uoluntatem ducis  Sobezlai imperatoria uoluntas [128 1Kb] procederet. Dona autem Ungarorum imperatori oblata hec sunt: duo albi [129 1Kb] equi decenter fallerati, quorum selle 26 marcas auri in se continebant, et alia quam  plurima. Predictus ergo Petrus Albe ciuitatis episcopus optata legatione potitus, insuper ab imperatore ac ab eius contectali [130 1Kb]  multis muneribus pretiosis donatus, letus repatriauit.

Interea Bohemi, quieti subiacere nescii, 4 Kal. Martii, et forte quinquagesime [131 1Kb] feria secunda euenerat, Poloniam intrauerunt. Poloni uero iam propinquante initio quadragesime nullum hostem iam uenturum estimantes, de castris diuersisque munitionibus exierant atque in uillis suis morabantur. Cum ergo quasi securi ab hostium incursu secunda [132 1Kb] cuperent ducere tempora pacis, subito [133 1Kb] ac impremeditate hostes superueniunt, et uelut oues de caulis nullo tutante diripiunt. Et licet Bohemi  sine duce Sobezlao terram hostilem introissent, predam tamen inde tantam reduxerunt, que omnium Bohemie ducum predas, quas in Polonia fecerunt, exsuperat. O miserabilis regio duci subdita fatuo! Quidquid enim delirant reges plectuntur Achiui  . Sepe dictus rex Pannoniorum [134 1Kb] Bela, impietate cecatus fraterna  , a genero suo duce scilicet Sobezlao petiuit, ut infantem eius de fonte sancte regenerationis leuaret. Ob hoc autem mirari quispiam non debet, cum huiusmodi compaternitas inter leuirum et generum eius, inter germanam et germanum componitur; adhuc enim posteri nostri mirabilius immo miserabilius secula procedere uidebunt, dum, ut [135 1Kb] iam in multis rerum euentibus claret, genitor nati sui compater efficitur. Nunc  etenim alma fides, licet relictis mundialibus presidiis astra petierit, aliquantulum tamen de supernis terrena contuetur, sed post hec, dum calamitiosior perfidie [136 1Kb] pestis magis inoleuerit; tunc altiora petens latibula, ne uisum quidem ad nos [137 1Kb] conuertere uoluerit. Rex uero Bela generum suum de infante sollicitauit, cuius petitioni dux Sobezlaus non abnuens, uenerandum Pragensis [138 1Kb] ecclesie presulem Megnardum ceterosque primates quam plurimos cum infante in Ungariam misit. Quo postquam uentum est, non minori honorificentia presul Megnardus a rege Ungarorum susceptus est, quam cum primum pontificalibus infulis decoratus ad principalem episcopatus sui sedem uenisset. Baptizato itaque in die penthecostes  infante, cum  predictus pontifex plurimis pretiosis muneribus a rege remuneratus ad propria remearet [139 1Kb] , dumque seruorum benignus remunerator fidelium Deus, imminente die, qua familie sue fidelem ac idoneum  dispensatorem Megnardum huius uite de angustiis educens, in gaudium transferre disposuerat perpetuum, in hoc ipso reditu infirmitate astrictus [140 1Kb] est. Inualescente uero egritudine longius progredi nequiens, in uilla ad episcopatum suum pertinente que Sekyr uocatur in lecto se deposuit.

Interea dux Sobezlaus leuirum suum regem Ungarorum rogabat, quatenus sororem coniugis sue  , uidelicet regine  , principi Conrado Znoymensi in coniugium traderet, quo percussum fedus inuicem huiusmodi causis corroboratum firmius perduraret. Qua desponsata, et audito antistite languore detento, primum quidem utpote uisceribus pietatis redundans condoluit, dehinc quantocius redire festinauit, quatenus eum, quem intimo diligebat affectu,  uiuum inuenire potuisset. Rediens igitur iam dictus princeps de Ungaria, uenit ad episcopum suum, cui [141 1Kb] infirmitate laboranti solatia pietatis, prout competens erat, impendit. At episcopus imminentem sui corporis dissolutionem presentiens, cuncta que a rege Ungarico susceperat dona suo duci tradidit, quibus acceptis et uisitato suo pastore dux ad sua rediit. Post huius discessum uenerabilis antistes Megnardus, pio amore semper recolendus, talenti sibi commissi lucra duplicato fructu cumulata summo creditori referens, de periculosis humane uite perturbationibus ad felices beatorum mansiones premio letaturus eterno migrauit. Cuius uenerandum funus postquam metropolim pontificatus sui adductum est, Henricus Olomucensis episcopus, qui exequiis  eius debitum exhibebat officium, lacrymabiliter obtestatus est ducem Sobezlaum omnesque ibi astantes tam clericos quam laicos, ut si aliquid maligno potius instinctu quam aliquo iure ueritatis commoti, cum misero alienigena, dum uixit, quamlibet dissensionem habuissent, saltem miserando funeri indulgerent. Expleto itaque funeris obsequio, in ecclesia sanctorum martyrum uiti, Wenceslai atque Adalberti decenter sepeliuit eum. Huius uite seriem et multiplices aduersitates, quas, machinante generis humani aduersario bonorumque omnium destructore diabolo, in episcopatu suo pertulit, si quis cognoscere desiderat, ad superiora recurrat.

Interea presule Megnardo, ut iam dictum est, de seculo mortis lege sublato, perplures extitere, occulti  tamen, quorum quidam familiarium ac propinquorum interuentu, quidam uero censu etiam sanctos corrumpente, ducem Sobezlaum et Lotarium imperatorem sollicitauere, eorum concessu diuina sine uoluntate sancti martyris Adalberti sedem estimantes obtinere. Horum omnium iniquos Deoque odibiles affectus Iudex supernus, cunctorum inspector uerissimus,  occultorum uota destruendo iniusta [142 1Kb] , cuius prouidentia in sui dispositione non fallitur, cuius certa predestinato minime in quibuslibet frustratur, ducem Sobezlaum ab eorum molimine procul auertit, et ut suis fidelibus idoneum pastorem exquireret, sue potentia deitatis compulit. Itaque predictus princeps discretionis spiritu refertus [143 1Kb] , ne ultra suo pontifice proprio careret, 3 Kal. Octobris in sua metropoli Praga concilium facit, in quo cuncti Bohemie optimates tam clerici quam laici fuerunt; nam forte propter festum beati patroni nostri Wenceslai martyris, ibidem conuenerant. Cum ergo rumor diuine [144 1Kb] contrarius rationi per concilium curreret, ut illi illum et illi illum pontificatu dignum clamitarent, nullus ex hiis idoneum inueniret, tandem ante  secula electus a Deo aduocatur Iohannes. Hic eo tempore sancte Wissegradensis ecclesie preposituram regebat, in persona cunctos precellens, omnibus affabilitate complacens, et in ceteris moribus Deo acceptus et hominibus; merito itaque in culmen pontificatus eligi, atque subditorum pastor rectorque institui promeruit.

Hyems instabilis, ita ut nunc gelaret, nunc uernalis more temporis terra resolueretur, adeo ut Albis fluuius bis glacie astringeretur bisque liquefieret. Flumen uero Wltawa, quod metropolitanas nostras urbes Pragam et Wissegrad alueo suo diuidit, quater gelatum est, et quater glacies eius dissoluta est; niuis autem penuria fuit. Hec intemperies eris a mense Nouembri incipiens, per totum circulum  sequentis anni nullum mensem preteriuit, quin aut intrante aut exeunte unoquoque mense magno impetu seuiret. Tandem in altero anno 5 Kal. Nouembris uespertina hora per totum mundum seuissima tempestas uentorum orta est, que ita seuiens usque ad noctem, in primo crepusculo noctis ecclesias tam lapideas quam ligneas, nec non edificia, sepes, cumulos in horreis, ita ut nec manipulus super manipulum remaneret, dextruxit, arbores per syluas funditus eradicauit.

Anno dominice incarnationis 1135 electus sancte Pragensis ecclesie Iohannes ad imperatorem  profectus est, quatenus electio sua imperiali assensu et approbatione corroboraretur. Quo postquam uentum est, tanto culmine honoris honoratus est,  ut imperator cum processione fecerit eum suscipi, dehinc ipse ei obuiam exierit. Postquam uero pontificales dignitates, id est baculum et annulum sibi tradidit  , ad archiepiscopum Magontinum misit illum, ut Deo dignum presulem [145 1Kb] ordinaret. Itaque presul Iohannes 13 Kal. Martii ab archiepiscopo suo ordinatus cum letitia et gaudio magno remeauit.  Sed, antequam metropolim episcopatus sui uenisset, cuiusdam de primatibus ecclesiam consecrauit [146 1Kb] , que uenienti forte in uia erat. Peragente autem eo ex more mystica dedicationis officia, Nonis [147 1Kb] Martii signum in sole apparuit; erant enim quatuor [148 1Kb] circuli quibusdam complexionibus inuicem colligati, unus in medio, qui erat aliis maior, secundus ad orientem, tertius ad occidentem, quartus ad aquilonem, infra quos multa signa quasi falsi soles circa uerum solem apparebant, et ita fere trium horarum spatio permanserunt; uestigia quoque signi usque ad undecimam horam diei uisa sunt. Presul autem Iohannes predicta ecclesia dedicata, dum ad sedem sui pontificatus uenit, cum magno cleri plebisque tripudio susceptus est.

 Eodem anno metropolis Bohemie Praga more Latinarum  ciuitatum cepit renouari. Permanentibus itaque duce Sobezlao atque Bolezlao [149 1Kb] in discordia, qua, machinante humani generis inimico, inuicem dissidere ceperant, cum nemo de comparibus eorum inter eos congrue mediando pacem reformare potuisset, imperator Lotarius, utique Deo inspirante compulsus, utrumque ad curiam suam  uenire statuto tempore fecit. Dum autem imperatoria iussa peracturi, festino cursu unusquisque suo cum ducatu pergeret, imperator multos per legatos adhortatus est compatrem suum Sobezlaum et fidelissimum regni fautorem, quatenus prius quam Bolezlaus ueniret. Id uero gratia huius rei  precipue faciebat, ut compertum habuimus, in suo arbitrio ponere uolens, quo uel quali honore ducem Bolezlaum reciperet. ueniente itaque duce Bolezlao, cum consilium de predicta re ab imperatore ac principibus eius fieret, assurgens dux Sobezlaus [150 1Kb] cunctis qui aderant audientibus dixit: »Quia duci Boleslao [151 1Kb] nullus honor a Deo congruit, quam ut lictor imperatoris efficiatur [152 1Kb]  .« Hec cum dixisset, cuncti principes Theutonici unanimiter responderunt, nullum imperatori adeo fidelem et familiarem ut ducem Sobezlaum, et cum prius pro infideli et inimico coram imperatore reputatus fuerit, in hoc presenti negotio amicissimus et fidelissimus eius fautor liquido patuerit. uenit ergo Bolezlaus, cumque in concilio sessum fuisset, dux Sobezlaus a dextris  imperatoris sedit, ac [153 1Kb] ex altera parte alii principes, Bolezlao autem ante conspectum eius sedes posita est tamquam lictori; tandem de multis causis multis consiliis [154 1Kb] ibi pertractatis, imperfecta pace, sed positis induciis, unusquisque ad propria remeauit.

 Eodem tempore legati regis Grecie  ad imperatorem uenerunt, multa et magna ferentes dona, hanc uidelicet ob causam. Quidam enim dux nomine Rocherius  , manens ultra Siciliam, partes Grecorum infestabat, et ut hunc imperator compesceret, rex Grecorum postulabat. Apud Duringiam, in quodam plano campo lapis mire magnitudinis, ad modum magne domus, per era descendit, cuius sonitus precedentium trium dierum spatio ab adiacentibus circa locum illum hominibus auditus est; hic, postquam deorsum decidit, dimidia pars sui in ima terre descendit, atque triduo feruidus tanquam chalebs ex igne retractus iacuit.

Anno dominice incarnationis 1136, festum sancti  Benedicti  confessoris in die magno sabbati, hoc est in uigilia resurrectionis Domini celebrandum euenit, quod raro euenire solet. Rem detestabilem et raro auditam dicam, prout compertum habeo. Quodam tempore episcopus Olomucensis Henricus in uilla que Blansko  uocatur ecclesiam constructurus erat---hec enim uilla multo ante tempore sub potestate predecessorum eius fuerat--- Wratizlaus autem, unus de ducibus Morauie  , bonum propositum boni pontificis ut cognouit, curiose pertractare cepit qualiter hoc propositum destruere posset. Hoc autem maxime moliebatur, quia plurima bona in apotheca sui pontificis in eadem uilla reposita esse cognouerat, que si quoquo modo rapere quiret auidissime curabat. Factum est  itaque ut prefatus presul nec non dux Conradus et dux Wratizlaus in quodam cenobio, quod Reyhrad uocatur, quelibet concilia contractaturi [155 1Kb] , conuenirent. Peractis autem negotiis dux Wratizlaus presuli Henrico interdixit, ne ecclesiam in supradicta uilla construeret, asserens eam sibi magis quam pontifici attinere; tandem, post multa concilia ib habita, positis induciis imperfecta pace unusquisque ad propria redierunt.

Imperator Lotarius Romam iturus auxilium a Sobezlao duce petiit. Ille imperatorie petitioni annuens, congregato exercitui Wladizlaw paulo ante de exilio reductum prefecit, cumque donatiuum militibus erogaret, Wladislao nongentas marcas denariorum tradidit, quibus ille acceptis cum suis complicibus  fugam latenter iniit.

Eodem anno 17 Kal. Augusti  stella, que Lucifer uocatur, ad hiemalem ortum solis apparuit, que superius cursum tenens ad eum locum tandem peruenit, quo sol 8 Kal. Iulii oriri solet, ipso uidelicet die quo dies decrescere, noctes incipiunt augeri.  Cum autem per aliquantum temporis in eo loco moraretur, quedam noua stella post eam apparuit, que nec nobis nec patribus nostris immo nec atauis nostris uisa est, et in breui spatio temporis priorem precessit, et non multo post prior eodem itinere ad locum suum regressa est ibique occidit, hec uero recto tramite ad partes occidentis perrexit. Hoc ideo maxime tam modernis quam posteris recitandum prenoto, quatenus qui minus studiosi [156 1Kb] sunt, nouam stellam apparuisse nouerint; si quo uero id ipsum peruigili studio notauerint, nouerint Deum mirabilem in operibus suis et gloriosum predicare, simulque orent ut cuncta que uisibiliter operatur, sic ordinare dignetur, quatenus in omnibus omnipotentiam eius laudantes, promisse ab eo salutis dona  pescipere mereantur. Ipsius enim hec opera sunt, de quo ille egregius auctor dicit:

Qui stellas numeras quarum tu nomina solus,
Signa, potestates, cursus, loca, tempora nosti.

Anno dominice incarnationis 1037. Libet supra [157 1Kb] dictis paulisper omissis quoddam nouum mirandum diuine pietatis ac potentie opus inserere, quod relatu ueridicorum cognoui. In partibus Cazlau [158 1Kb] est quedam uilla Beztuina [159 1Kb]  uocata. In hac mulier quedam a uirginitate sua per plures annos cum marito suo uixerat, fidem ei et dilectionem prout decet obseruans; longo autem post tempore, etate uidelicet sua iam in senectute [160 1Kb] uergente, morbo inuasa est adeo graui, ut nullo modo erecta procedere uel stare potuisset, sed manibus aliorum  efferebatur et referebatur in grabato. Quid multa? Detenta est ab hac infirmitate per aliquot annos. Factum est autem, ut solemnia dominice natiuitatis, atque uti moris nostre gentis est communibus uacare conuiuiis, predicta mulier officio destituta, sola domi iacebat. Igitur uicine mulieres conuenientes ad eam, rogauerunt ut delata ab eis, etsi sedere nequiret, saltem in conuentu eorum utcunque [161 1Kb] accumberet. Ipsa uero petitioni eorum non abnuens spopondit. Deportata ergo inter conuiuantes tamdiu iacuit, donec murmur multus et strepitus, uti inter conuiuas fieri solet, oriri cepit. Aduocans itaque quendam sibi familiarem, petiit quatenus domum deportaretur, quod et factum est. Ipsa die festum erat beati Stephani  protomartyris et dies  sabbati, cumque sola domi sederet, nec aliquis alius cum ea, subito suauem sonum audiuit quasi sonum campane, et aliquantulum indignans, »Heu, inquit, quantum, frater meus comessationibus inhiauit, quia tam intempestiue officium diuinum peragit!« Nam germanus suus parochianus ecclesie ibidem constructe erat. Hec dum dixisset, ecce, ostium domus in qua sedebat apertum est, sonus autem quem audierat  quasi campana in domo eius suspensa resonabat. Unde pauefacta cum ad ostium respiceret, uidit duos uiros nobiles pontificali uultu et habitu indutos astare, quorum unus tangens eam baculo quem tenebat, »Surge, inquit, da gloriam Deo, ego sum Iohannes Euangelista, cuius solemnia per orbem terrarum a fidelibus in crastinum celebranda sunt. Hic est frater meus sanctus Cotthardus. Scias te nostra prece sanatam;« et eleuantes eam eduxerunt, assumptamque deduxerunt, ut diuina uirtus uoluit, in uillam que uocatur Zlapi, in qua quidam nobilis et potens nomine Mladota basilicam in honore beati Gotthardi episcopi et confessoris construxerat. Quo postquam uentum est, deposuerunt eam ante templum, que ita firmo gradu stetit, ac si nunquam ab  infirmitate tacta fuerit. Tenentes itaque ipsam per manum introduxerunt intus, et ecce, uiri preclara facie candidis uestibus amicti Deo laudes canentes dicebant. Sed quantum odorem quantumue splendorem ipsa dixerit se ibidem sensisse, humana lingua effari nequit. Dum hec geruntur, maritus suus ueniens de conuentu uicinorum, non inuenta uxore, aliqua maligni temptatione seductam estimauit, et conuocatis uicinis omnem circa uillam per paludes et frutices querebant eam. Sed non inuenientes, congregati domum lamentabantur sedentes. Interea illa oratione facta acceptas inaures super altare oblatura erat, quod sanctus Iohannes Euangelista prohibuit dicens: »Cras populo conueniente ad missam in loco [162 1Kb] , tunc [163 1Kb] offer has inaures super altare  in ecclesia tua, et narra magnalia Dei, que per nos gratia Dei in te operata est, nec ulterius cum uiro maneas.« Hiis ita gestis iidem sancti reduxerunt eam, et ante portam domus sue statuerunt, statimque euanuerunt. Illa uero leta domum suam ingressa inuenit prorantes, narransque eis potentiam Dei, ostendit que et quanta Deus in illa operatus fuisset. At illi mutata uice [164 1Kb] non tantum de reditu suo, quantum de sanatione gaudentes fleuerunt. Cumque crastina dies illuxisset, et tota uicinia mysteria missarum auditura concurreret, predicta mulier, ut sibi a sanctis iussum fuerat, inaures suas coram omnibus illic astantibus super altare posuit, atque cuncta ordine que in ea diuinitus gesta fuerant enarrauit. Qui hec audientes, illamque  sanam uidentes, immensas Deo et sanctis gratias egerunt.

uenerabilis antistes Henricus [165 1Kb] ad sepulcrum Domini ire disposuit, sed [166 1Kb] accepta a duce Sobezlao licentia festum natalis Domini  Prage cum fratre suo presule Iohanne celebrauit. Quo peracto uterque eorum Morauiam adierunt, ibique Olomuc in sede pontificatus festum epiphanie   egerunt. Iohannes quidem repatriauit, Henricus uero iter arripuit, cum quo pariter multi de utraque regione profecti sunt, inter quos et familiaris noster et fidelissimus huius ecclesie fautor erat Bolecay [167 1Kb] . uerum, quia Constantinopoli diu detenti sunt, nam forte imperator in longinquis partibus bella peragebat, ante sabbatum sanctum pasche  Ierozolimam uenire non potuerunt. Sed postquam uentum est, presul quidem ibidem remansit, aliud festum pasche expectaturus. Porro socii itineris adorato sepulcro Domini remearunt, multa pericula in mari propter tempestates passi sunt. Unde plures eorum per mare errantes obierunt, inter quos predictus Bolecay [168 1Kb] defunctus, in quadam deserta insula tumulatus est, reliqui cum magno labore euaserunt.

 Eodem anno dux Sobezlaus in quadragesima  leuirum suum regem Ungarie conuenit, cum quo, multis causis diuersisque pertractatis, sanctum pascha in castro Olomuc celebrauit, non enim in metropolim suam Wissegrad ante pascha uenire potuit. Egregia ductrix Adleyta [169 1Kb] ardenter cupiens festo beati Stephani  regis et confessoris adesse, Pannoniam petiit, sed ibi diutius a fratre retenta est, donec patrem suum Almum sepeliuit. Hic enim Almus a fratre suo Colmanno cecatus, in partibus Grecie exulando uitam finiuit, sicque intumulatum funus eius per decennium mansit, donec rex Bela filius suus, ab eodem predicto tyranno luminibus orbatus, in regnum suum illud asportauit.  Sepulto autem patre [170 1Kb] Adleyt ductrix, quia ad festum sancti martyris Wenceslai  repatriare nequiuit, in prefato castro Olomuez eius fectum egit. Princeps Sobezlaus et dux Bolezlaus in castro Kladsko, quod est in confinio Bohemie, in festo pentecosten  conuenerunt, ibique fedus pacis inierunt, quo peracto ad propria redierunt. Post festum autem filius Bolezlai Wladizlaw [171 1Kb] infantem filium ducis Sobezlai in castro Nemci de fonte susceperunt, cui Wencezlaus nomen indidit [172 1Kb] .

Sed dum causas mortalium rerum seriatim describimus, restat ut de supernis aliquantisper subiungamus. Et quia precedenti anno de duabus stellis diximus, nunc etiam de tribus dicemus. Nam tertia  stella claritate similis duabus predictis 3 Idus Septembris apparuit, que ante crepusculum diei orta est eo loco, quo sol in Leonis signo graditur. Secunda que Lucifer dicebatur 5 Kal. Ianuarii orta  est similiter ante crepusculum diei; tertia, que priori anno uisa fuerat, cum istis non apparuit. Imperator Lotharius principi nostro Sobezlao compaternitate iunctus, mortis iure de medio sublatus, in castello Rodburk  migrauit ad superos [173 1Kb] , sepultusque in castello quodam nomine Brunsuik.

Anno dominice incarnationis 1138, 4 Kal. Martii quoddam signum ad modum serpentis post occasum solis per totam Bohemiam uolare ad occidentalem plagam uisum est, ipsumque subito euanescens, signa quasi rubea post se reliquit. Infra festum pasche 5 Idus Maii in aquilonali plaga rubea signa in celo in modum columnarum apparuerunt, que in duas partes diuisa, quasi certantia modo concurrere modo refugere uidebantur.

 Electo itaque rege Conrado omnes principes et quique primates ac familiares regni sui statuerunt, quatenus in sancta sollemnitate penthecostes, quod erat 11 Kal. Iunii [174 1Kb] , curiam et concilium Bamberk in ciuitate facerent, et ut omnes ad regnum suum spectantes ibidem in predicta tempore conueniant  , et ut electio sua pariter corroboretur ab omnibus, et insignia regalia coram cunctis principibus a Ratisponense duce  reciperentur. Cumque, ut statutum erat, cuncti simul conuenirent, Ratisponensis dux inesse conuentui nec ipse uoluit nec regalia insignia reddidit. Habito igitur concilio multisque negotiis pertractatis, cum unusquisque ad propria repedaret, regem adhuc in eodem loco morantem, noster dux Sobezlaus infra iam dictum festum adiit  eum, receptusque a rege magno cum honore per aliquot dies ibidem stetit. Gratia quoque regis sibi fauente id obtinuit, ut filius suus Wladizlaus in regimen ducatus ei succederet. Cui licet puero uexillum presente patre a rege traditum est, ad quod confirmandum omnes Bohemi proceres super reliquias sanctorum coram rege sacramenta fecerunt. Hiis ita peractis, dux Sobezlaus gaudio pro uelle repletus, cum suis repatriauit. Cum autem sollemnitas apostolorum Petri et Pauli  celebranda fidelibus aduentasset, dux Sobezlaus primi et secundi ordinis militibus suis edicit, ut quantocius Saczka ad se conueniant; quod cum factum fuisset, dux ipse partim rogat partimque imperat, quatenus fidem, quam filio suo post mortem eius  seruare uelint, se presente sub sacramento confirmarent; quod et factum est.

Eodem anno imminente festo beati patroni nostri Wencezlai , dux Sobezlaus filiam suam  nomine Mariam filio  Leupoldi  orientalis marchionis legitimo coniugio coniunxit, quam quingentis marcis argenti donauit. Facte sunt autem he nuptie in Morauia in Olomucensi parte. Pridie Idus Octobris primo crepusculo noctis, rubea signa ad aquilonem apparuerunt. Secunda nocte Idus uidelicet eadem hora similiter factum est. Tertia nocte 17 Kal. Nouembris circa auroram eodem modo apparuerunt. Dux Bolezlaus obiit  .

Anno dominice incarnationis 1139, dux Sobezlaus ab uxore Wigberti aliquot castra 700 marcis argenti redemit. Addidit ei preterea tertium denarium in castro Donin. Confirmatis [175 1Kb] igitur militibus qui castra custodierunt [176 1Kb] , redeunte duce Sobezlao cum exercitu suo quodam die, cum esset in introitu terre  sue in media sylua, uehementissimus flauit uentus, qui non solum edificia seu quelibet obstacula, sed [177 1Kb] etiam grandes syluarum arbores radicitus eruebat. Interea in [178 1Kb] magno periculo Bohemi constituti, adeo territi fuerunt, ut unus de castellanis appropinquans duci diceret: »Ecce, domine dux, coram Deo et sanctis eius, uestra quoque gratia teste, promitto, si omnipotentia Dei ab hoc periculo uita comite eripere dignabitur, quantocius monastice professionis habitum me subiturum noueritis.« Sed Deo protegente non nisi septem homines de toto exercitu casu arborum interierunt, ceteris cum incolumitate remeantibus. Septimo  Nonas Martii rubea signa insueto loco a principio noctis usque ad finem uisa sunt. Hoc anno solemnia sanctorum martyrum  Adalberti atque Georgii 9 Kal. Maii a fidelibus celebrata sunt  . Ipsa dies resurrectionis dominice sollemnitate clarebat.

Eodem tempore dux Sobezlaus leuirum suum, Belam regem Pannonie, conuenit, nam idem rex Bela filiam suam  filio  regis Theutonicorum Conradi tradebat. He nuptie in festo penthecosten  celebrate sunt.

Quarto decimo Kal. Augusti obscuritas eris facta est, fumus enim inusitati fetoris quasi nebula exhalabat. sed neque die neque nocte fumigare cessabat ea obscuritate sic per septimanam durante. 9 Kal. eiusdem mensis nigredo densior solito circa meridiem erem obfuscauit putridissimo  fetore, et uelut ab inferis exeunte odoratus hominum persufflante. Fuerunt etiam nonnulli qui dicebant se quasi fissuram in sole uidisse.

 Repugnantibus regi Conrado Saxonibus, sueque electioni assensum et fauorem prebere recusantibus, proposuit bellis temptatos regno suo subiicere  . Cumque per plures familiares supplementa exercitus colligeret, inter reliquos ducem nostrum Sobezlaum expetiuit, ut cum suis predicto bello interesset; plurimum enim spei de uictoria in fortitudine pugnatorum eius reponebat. Congregatis  igitur rex et dux Sobezlaus diuersis aditibus Saxoniam cum intrarent, illi uim aduentantium non ferentes ad castra confugierunt, nec prius uultui regis apparere presumpserunt, quam mediante duce Sobezlao se ditioni regis subdentes, per omnia pacem eius adepti sunt. Sic saluo regis honore uictoria sine armis peracta, inde redeuntes  quendam locum uastauerunt et magnam predam reduxerunt.

Ea tempestate Iohannes Pragensis episcopus longa maceratus egritudine, 6 Idus Augusti migrauit ad superos [179 1Kb] . Hic mense Martio languore tactus usque ad 6 Idus Augusti, ut diximus, infirmitate detentus est. Sepultus est autem in capella sancti Gothardi episcopi et confessoris, quam ipse perforato pariete ecclesie sancti Wencezlai ad aquilonem construi iusserat. Cui Siluester, abbas Sazauiensis, infausto omine successit. Huius electio 3 Kal. Octobris facta est, sed quia consecratus non est prius quem dux uitam finiret, cuius uoluntate fuerat electus, electio sua breuiter durauit, ut in sequentibus clarebit. Post hec Sobezlaus dux curtem  suam adiit que Chuoyno [180 1Kb]  dicitur, ibique manens castrum renouare cepit quod Hostin Hradec [181 1Kb]  dicitur. Cogitabat enim si Deus uoluisset inter se et duces Polonie dissensionem facere, et fortasse ex aliqua parte ut [182 1Kb] suo dominio eos subiugare posset, et ob hoc castra que sunt ex parte illorum firmabat. Sed aliter conuenire prouidentia diuina disposuerat, nam prius quam predictum castrum ad perfectionem duxisset, proxima dominica ante natalem [183 1Kb] Domini  infirmitate tactus letifera, lecto prosternitur.

Anno dominice incarnationis 1140, dum grauius grauiusque infirmitas inualesceret, sublatus de Chuoynow [184 1Kb] portatus est in castrum iam supra dictum.  Interea quanti rumores, quanta consilia Bohemie proceres actitarent, silentio preterire sanioris consilii estimaui, ne forte singula ut fuerunt prosequendo  odium fortasse alicuius incurram. Confluxerant enim cuncti primates Bohemi in urbem [185 1Kb] Wissegrad, et die noctuque consilia tractantes, illi illum et illi illum eligere et inthronizare contendebant. Omnis tamen ille conuentus solum Nacerat [186 1Kb] intendebant, ut cuicunque ipse faueret, huic omnes pariter unanimiter subiacerent. Dum hec agerentur, hii qui circa ducem Sobezlaum erant, pariter cum domina coniuge eius nullum signum recuperande sanitatis in eo notantes, oleo perunxerunt eum. Deinde magis magisque debilitate corporis inualescente, percepto uiatico 16 Kal. Martii migrauit a seculo. Proh dolor! quanta anxietate, quanta commotione Bohemia fuerit tunc agitata, ad enarrandum difficile manet. Merito quidem angebatur  amisso tanto defensore et patre, quippe tanto patrie amore constrictus erat, ut omnium gerens curam paratissimus erat mori pro libertate subditorum et honore. Unde et lasciuiam carnis omnibus modis [187 1Kb] deuitabat, que plurimos uirorum eneruare [188 1Kb] solet. Sobezlaus acer dux [189 1Kb] pre omnibus in persona egregius, in loquela amabilis, in militia strenuus, in consilio prouidus, in eleemosyna largus--- nouerat enim referentibus sibi collateralibus suis capellanis beatum Gregorium dixisse: »Ad tribuendum ergo cur pigri estis, quando hoc quod iacenti in terra porrigitis, sedenti in celo datis?«---pauperum quoque curam sollicite et diligenter gerebat, quippe non surdus euangelici precepti auditor erat: »Quod uni ex minimis meis fecistis, mihi fecistis  .« Nam licet magna sollicitudine non solum sui principatus esset occupatus, uerum etiam curam Morauie et Sirbie [190 1Kb] impenderet, regi quoque Pannoniorum, sicut supra satis ostendi, in plurimis consilium suum prestaret, sepius tamen in semetipso retractabat, ne huiusmodi occupationibus anima irretita improuide [191 1Kb] periret: Quapropter, uelut instructus uerbis sapientis cuiusdam dicentis:

Munera que donat moriens, hec munera non sunt, cum contectali [192 1Kb] sua domina Adleyta salutiferum aggreditur consilium, quatenus ante diem exitus sui summum iudicem et inspectorem conscientiarum placare festinaret, precipue reputantes post mortem suam nullum adeo fidelem, adeo familiarem sibi futurum, qui sic bona eorum pauperibus et Deo  seruientibus erogaret, ut ipsi uiuentes fecerunt. Quid plura? aduocant [193 1Kb] uincentium capellanum, quo alter fidelior sibi non erat, cui sancte cogitationis omne consilium ordine manifestant, et simul eumdem iubent atque rogant, quatenus ex parte ipsorum  sancte Wissegradensis et Pragensis ecclesie canonicos, nec non commilitones sancti Benedicti, moniales quoque rogaret cum omni clero intra urbem commorante, ut, sicut mos est, pro defunctis officia peragerent, scilicet prima et secunda et tertia et septima [194 1Kb] die, et cetera usque ad anniuersarium sic commemorationes facerent pro ipsis; alii missas pro salute uiuorum, alii pro peccatis, alii pro fidelibus defunctis. Placuit itaque primum diem in festo omnium sanctorum  statui. Ad compro bandum ergo quam affectuose quamque deuote hanc eleemosynam laudabilis dux Sobezlaus faceret, ueniente anniuersario, ipsemet in claustro Wissegradensi cum canonicis eiusdem monasterii et cum omni clero deuoto [195 1Kb] e suburbio collecto refectionem  habuit, ibique in diuite apparatu diuitem [196 1Kb] uoluntatem ostendit. Idem egregius dux Sobezlaus inter cetera gestorum suorum magnalia Lotario imperatori et regi Conrado Saxones et Bauaros nec non ceteros Romano imperio aliquando contrarios subiugauit. Hiis et pluribus huiusmodi [197 1Kb] honoribus circumfultus, 16 Kal. Martii dux predictus est morte preuentus. Retributor ergo omnium bonorum Deus, pro cuius amore hoc bonum opus predictus dux operatus est, secundum largam hilaris datoris uoluntatem nunc animam eius confouere dignetur. Amen [198 1Kb] . Cui Wladizlaus  successit. Siluester abbas amisit episcopatum. Wladizlaus cum suis conuenit regem Conradum leuirum suum  in urbe Bamberk  , et ibi accepto uexillo a rege  rediit ad sua.

Eodem anno Otto processit ad ordinationem episcopatus, quo accepto 5 Kal. Iunii in metropolitana urbe Magontia ab archiepiscopo Alberto, cum magno honore et letitia rediit ad sua.

Eodem anno ductrix Adleyta moribus honesta et preclara, non post multos huius uite curriculos tacta cordis sui doloribus, siquidem uiuens post obitum mariti sui septem mensibus, 17 Kal. Octobris migrauit de hoc seculo.

Flumen Sazaua 15 Kal. Decembris, quod uadit iuxta cenobium eiusdem nominis Sazawa, discerptionem [199 1Kb] passum est, plus quam 20 stadiorum longitudine a summo usque deorsum; molendinum eiusdem cenobii, quod ab antiquo nunquam defecerat  aquis, tunc stetit in sicco. Abbas et fratres illius cenobii et seruientes uenerunt ad littus, et miraculum considerantes, ad maiorem notitiam eiusdem miraculi, contra morem solitum magnos pisces et cancros in sicco fundo collegerunt. A  prima autem hora usque ad sextam hac in mutatione [200 1Kb] predictum flumem diuina dispositione continebatur.

Anno dominice incarnationis  1141 Wladizlaus dux habuit festum natalis Domini in uilla que uocatur Siwohost [201 1Kb] , ubi puer Wladizlaus  ipso festo die, dum nox occupauerat totum mundum, iniit fugam ad auunculum suum nomine Bela, qui tunc regnabat in Ungaria. Hyems tunc uaria fuit. Bela rex Ungarorum obiit, et nostrates profugi submissis capitibus doluerunt.

Hoc anno in quadragesima per totam regionem Bohemie multi suspensi sunt in patibulo, precipui autem in monte Sibenica  , ex quibus plures euaserunt et fugam inierunt. 17 Kal. Maii inundatio  fluminis Wlataua, que fluit inter urbes Wissegrad et Pragam, nimia facta fuit, et uicinis rebus multum nocuit. 9 Kal. Maii nouus Lucifer ortus est, sed dissimilis uarietatibus prior Lucifero quem ante memoraui: ille 17 Kal. Augusti ortus est, iste 9. Kal. Maii uisus est, et sic uarios cursus peragit.

Hic presul Zdico Olomucensis ecclesie accipiens crucem de sancto altari sancti Petri, lacrymans pre gaudio et cantans hanc antiphonam: »Qui uult uenire post me, abneget semet ipsum et tollat crucem suam ,« etc., ascendit equum cum suis contra paganos qui uocantur Pruzi, ut fidem sancte Trinitatis eis insinuaret et baptizaret eos  ; quod tamen [202 1Kb] melius est silere de eius itinere [203 1Kb] in uanum laborauit, et de eius reditu gaudere.

 Anno dominice incarnationis 1142, regnante Conrado necdum imperatore Romano, inthronizato autem principe Bohemorum Wladizlao, qui patruo suo successerat illustri uiro Sobezlao, oritur inter Bohemos uesana seditio, que eos perfidie stimulo turbatos in duas turmas diuisit, et melior nobiliorque pars ad Conradum ducem Morauie perrexit  , inferior uero et iunior cum Wladizlao remansit. Hiis ita gestis subito pax abicitur, bellumque festinum indicitur; in condicto loco conueniunt, de Wladizlai depulsione et Conradi electione armati consulunt, et nullam concordie pacisque firmitatem statuunt. In crastino autem Morauienses cum profugis Bohemis in Wladizlaum et fratrem [204 1Kb] Theobaldum et Henricum  ex improuiso insurgunt, in fugamque cum  omni exercitu compellunt. Quibus resistentibus quantum ualuerunt, maiores belli ductores Nacerat, Smil, Ben [205 1Kb] et alii quam plures ex utraque parte  ceciderunt  . Tunc Bohemi uidentes Morauos inualescere seque auxilio Dei carere, omnes in euasione fugierunt, Pragam uero metropolim ciuitatem ingressi cum Theobaldo, munitiones firmauerunt, Wladizlaum propere ad regem Theutonicorum pro auxilio adipiscendo direxerunt. Igitur Conradus ducatus concupiscentia accensus, fugitiuos prosequens, Pragam obsidet, armatos circumquaque adhibet, machinas, balistas, sagittarios instruit, ad ultimum in monasteria, in claustra, in edificia ignes mittit. Proh dolor! nefas inuisum, inaudita angustia, tristitia insolita, cure, timor et tremor ciues suburbanos affinesque eorum inuaserunt, et moniales dilecte Deo et hominibus de cenobio sancti Georgii martyris sancteque Ludmile martyris, omnia sacraria et  habitacula sua combusta uidentes, territe cum gemitu grauique suspirio semiuiue, uix ualentes oculos et manus ad celum leuare clamauerunt: »Domine, miserere nostri et respice nos.« Et subito inuento exitu de ciuitate fugientes, in locum unum sub Petrzin monte secesserunt, ac in ecclesia sancti Iohannis Baptiste, quoad restaurationem proprii loci uiderent, quasi exules, tristes et flebiles manserunt.

Euolutis igitur paucis diebus pro dolore et afflictione non computatis, regis Theutonicorum Conradi conductorumque eius Wladizlai ducis et episcopi Zdiconis, uenerabilis et sancte memorie uiri, aduentus cum forti manu intonuit. Quo audito Conradus tetrarcha cum suis sequacibus in terram suam latenter effugit, et amplius comparuit. ueniens ergo  rex Conradus ducem restituit firma pace  , sumta promissa pecunia in propria profectus est. Tunc omnes qui in tristitia fuerant, quasi de graui somno excitati, letati sunt, ceperunt que uiolata erant reedificare, que uero omnino consumpta, renouare. Itaque domine moniales, sancte et fidei catholice filie, in loco predicto conuersantes, die noctuque flebili uoce secundum desiderium iusti Simeonis dicebant: »Quando hinc exibimus? quando in claustro manebimus? quando cum pleno gaudio Deum orabimus?« Mox exaudite a Domino audierunt relatione custodum murorum piscatorumque et pauperum in noctibus laborantium, uidisse flammas de earum [206 1Kb] ecclesia exiisse et usque in celum se protendisse. Hac auditione per Spiritum sanctum commonite  claustrum uisitant, ecclesiam lustrant, altaria inspectant, et maxime reliquias sancte Ludmile patrone sue cum lacrymis queritant, accersito  Wernhero lapicida et cementario, ut inter saxa et titiones requirat, sollicitant. Ecce uolente Deo Wernherus sarcophagum incorruptum nec igne tactum reperit, ad dominas letus rediit, et pre gaudio remunerationem postulans, letitiam nuntiauit. O sancte Deus! o mirabilis in sanctis suis! o benedicte in operibus tuis! quanta exultatione famulas [207 1Kb] tuas dignatus es replere; quali uisitationis solatio perfundere, quam magno gaudio presentationis letificare! In terram Deo gratificantes corruunt, lacrymis loca perfundunt, et oblite tristitie ad leuandam thecam currunt, sed quasi stupefacte presumptionem reprimunt, et uocato sacerdote Pudone, cuius consilio et auxilio foras temptant efferre, et exeuntes ad portam ciuitatis inueniunt obstructam, seratam et quasi exitui oppositam, quam multo conanime  quassatam nimiisque laboribus temptatam nullo modo aperiunt. Et hoc miraculo compuncte in locum unde exierant regresse sunt, missoque nuncio ad episcopum Ottonem supplicant ut ueniat, quid agendum sit, decernat. Qui respondit, se non audere facere,  nisi prius mittat Romam. Iterum autem presulem [208 1Kb] Morauie Zdiconem implorant, ut desiderium ipsarum impleat [209 1Kb] . Qui se facturum promittit, si antistitis earum licentiam inueniat. Non cessantes ergo claustricole a proposito, domini decani Pragensis Henrici Petrique archidiaconi ceterorumque de conuentu consilio sarcofagum releuant, aperiunt, et preuisum iuxta altare letanter recondunt. Nec hoc quoque pretereundum est, quod mirabile et in seculis predicandum furtum Wernheri declaratur, qui ablata latenter parte corporis beate Ludmile, athlete Christi, repatriat; ad construendum templum Deo duos conducit, qui cepto opere mortui sunt, in sequenti enim alii duo, in tertio ipsemet defunctus est. Hiis uisis filius eius iussu uicinorum propinquorumque Bohemiam intrat, Geruasio cancellario,  consanguineo suo, gesta replicat, per quem ammonitus ablata ecclesie reddidit, in nomine domini notri Iesu Christi, cui est honor et gloria in secula seculorum. Amen.





MONACHI SAZAuENSIS CONTINUATIO COSMAE.


De chronica sancti Iheronimi et composicione annorum.


Beatus Ieronimus in chronica, quam propriis manibus contexuit, ita commemorat: Ab Adam usque ad diluuium anni 2242. A diluuio usque ad Abraham  anni 942. Ab Abraham usque ad natiuitatem Domini anni 2015. In quorum summa inueniuntur quinque milia et insuper centum nonaginta nouem. Anni ab incarnatione Domini:

932. [Ann. Quedl.] Eodem anno Hinricus rex Abottritos subegit.

958. Signum crucis in uestimentis hominum apparuit, illis autem qui derisui illud habebant, mortem inferens, illis autem qui pie et religiose illud uenerabantur, nil mali intulit.

960. Isto anno uenerunt legati Ruscie gentis ad regem Ottonem, et deprecati sunt eum, ut aliquem suorum episcoporum transmitteret, qui eis ostenderet uiam ueritatis, et professi sunt se uelle recedere  a paganico ritu et accipere nomen et religionem christianitatis. Et ille consensit petitioni eorum, et transmisit Adelbertum episcopum in fide catholicum. Illi per omnia mentiti sunt, sicut postea euentus rei probauit, quia ille predictus episcopus non euasit letale periculum ab insidiis illorum.

962. [Ann. Quedl.?] Tuto episcopus Ratisponensis ecclesie obiit.

963. Magnum synodale concilium factum est Rome in ecclesia sancti Petri apostoli, ibique presidebat Otto imperator augustus cum magna multitudine  episcoporum, abbatum, monachorum, prepositorum, clericorum, illicque deiectus est Benedictus papa ab apostolica sede, et Adaldago episcopo commissus, in Saxoniamque est deductus, illicque uitam finiuit. Et ipso in anno mortalitas inuasit exercitum  Ottonis imperatoris.

972. Sanctus Oudalricus episcopus Augustensis ecclesie migrauit ab hoc seculo 4. Non. Iulii cuius corpus sepeliuit sanctus Wolfrangus episcopus Ratisponensis.

973. Otto imperator primus Theutonicorum pius, heu! proh dolor! Non. Maii obiit, cui Otto filius eius successit.

975. Hyems durissima et importune longa. Et Idus Mai nix magna nouiter lapsa terram operiebat.

Eodem anno Rudbertus archiepiscopus obiit, cui Willigisus successit.

985. [Ann. Quedl.] Saxones Sclauoniam inuaserunt,  quibus ad supplementum Misacho dux cum magno exercitu uenit, qui totam terram Sclauonicam incendiis et cedibus deuastarunt.

986. Otto rex adhuc puerulus cum magno exercitu Saxonum uenit in Sclauiam, et multis incendiis et cedibus deuastarunt.

987. Eodem anno Saxones iterum Sclauiam in uaserunt, et ad ultimum ipsi Sclaui regis ditioni subduntur, et castella iuxta Albim flumen denuo restaurata sunt. Et uentus ingens edificia multa strauit.

 988. Isto anno estatis feruor immanis pene cunctos fructus consumpsit, et mox grandis mortalitas hominum subsecuta est.

989. [COSMAS.] Eodem anno comete apparuerunt, quos pestilentia subsecuta grandis hominum et iumentorum, maxime boum.

990. Eclipsis solis facta est 12 Kal. Nouembris, quinta hora diei. Eodem anno sanctus Adelbertus, episcopus Pragensis ecclesie sancte, Rome ad sanctum Alexium confessorem et ad sanctum Bonifacium, inscio abbate quis esset, factus est monachus. Item eodem anno Nemci perdita est  .

995. Atque in ecclesia sancti Bonifacii martyris sepulti sunt 6. Idus Octobris  .

[Ann. Quedl.] Anno dominice incarnationis 996  sanctus Adalbertus, episcopus Bemorum secundus de Praga ciuitate, a Pruzis glorioso martyrio 9 Kal. Maii coronatur, cui Theadagus successit.

998. Eodem anno, mense Iulio terre motus factus est horribilis per totam Saxoniam, duoque lapides igniti ex tonitru ceciderunt, unus in ipsa ciuitate Magdeburgensi, alter ultra Albiam fluuium.

999. Eodem anno obiit Bruno papa, qui Romano more Gregorius uocabatur.

1000. Cesar uero Otto antequam patriam uisitaret, humili deuotione in Polonia sanctum Adalbertum episcopum et martyrem nuper Christo laureatum adiit, eius interuentum obnixius petiit, ibique summo conanime a duce Sclauonico Bolezlauone susceptus, xeniis omnigeni census obsequialiter honoratur.  Dehinc in patriam imperator Otto reuertitur, ac Quidilinburgensi [210 1Kb] loco dominicam resurrectionis diem debite uenerationis obsequiis festiue peregit.

1001. Dux Mesco Poloniensis obtinuit ciuitatem Pragam.


De exordio Zazouensis monasterii.

Hoc in loco congruum uidetur non debere pretermitti, qualiter cenobium Zazauense diuine dispositionis gratia exordium sumpserit, sub quibus principibus et qualiter ex tenui origine auctore Deo in tantam, ut hodie cernitur, amplitudinem excreuerit, ut et in hoc, sicut in ceteris pietatis sue operibus, diuine bonitatis magnificentia ab omnibus fidelibus laudetur. Tempore siquidem prefati ducis Oudalrici,  in diuino cultu uiri magnifici, fuit heremita Procopius nomine, natione Bemicus de uilla Chotun  , Sclauonicis litteris a sanctissimo Quirillo episcopo quondam inuentis et statutis canonice admodum  imbutus; in seculo presbyter eximius, honeste uite et casta mysteria celebrans, postmodum infula monastice parmatus  professionis, solus cum solo Deo in fidei pignore inconuulsus deguit. Hic quippe pro amore Iesu Christi toto spiritus sui ardore feruens, uanitatem nequam huius mundi contempsit, et domum uxoremque, agros, cognatos atque amicos, immo semetipsum sibi abnegans, uersuciali seculo et pompis suis miserabilibus ualedixit, a cuius tumultuoso turbine fugiens, secreta solitudinis petiit, atque superciolo cuiusdam deserte spelunce  , quam mille demonia, ut fertur, inhabitabant, celestibus armis loricatus, consedit, ibique quibus se posset tueri obstaculis  uirtutum constructis contra canes uiciorum et impetum spiritualium nequitiarum  ac suggestionum sagittas, ad petram que Christus est orationibus, uigiliis, ieiuniis allidens, uiriliter pugnare cepit. Dum igitur in dilecta sibi solitudine a naufragio secularis tumultus liber ac ab omnibus occultus, per multum tempus Deo indefessus agonizaret, pia diuinitatis dispositio ciuitatem in monte positam latere et lucernam sub modio abscondi minime uoluit, sed ad laudem et gloriam nominis sui in propatulo exemplo multorum fidelium lucere. Celesti namque gratia dictante, dum idem dux consueto more illum locum, quem ad uenandum speciatim elegerat, quodam tempore uenandi gratia adisset, interim dum uenationi daret operam, unum ex multitudine ceruum ad secretiora nemoris profugientem insecutus usque in uerticem predicte  spelunce, reperit exili tugurio Procopium uirum monachili sub habitu heremiticam excolere uitam. Primo igitur rei nouitatem principalis celsitudinis modificato tenore, mentis alacritate, dulci uerborum affabilitate singula ex ordine percunctatur, quis et quibus ab oris uenerit, uel qua de causa uir talis tamque rurus eas solitudines incolere uoluerit. Cuius ad interrogata Procopius breuiter ac humiliter respondens, omnem sicut res erat ueritatem seriatim exposuit, et ad ultimum subiunxit, se pro amore Dei et spe superne retributionis mundo funditus renunciasse, et in eodem deserto, si Deo placeret, finetenus uelle persistero.

Princeps igitur prudens in Domino ammirans uiri tam arduum propositum, et adtendens uultum  sancte religionis gratia preditum, utrasque manus celis tetendit, Deum lacrimis perfusus benedixit, deinde orationibus eius sese attentius commendat, et in spiritualem patrem sibi adoptat, et larga manu  subsidium exhibens, ad militum stationem regreditur gaudens. Exinde igitur celesti dictante gratia crescebat adeo longe lateque per cuncta compita fama uirtutum illius, multiplici sermone discurrens, ut ad eius opinionem cateruatim prouincie eiusdem homines xenia offerrent ipsiusque orationibus sese deuote manciparent; qui caritatis flagrantia plenus, hospitalitate pie preditus, prudentia sancta decenter ornatus, castimonia purus, humilitatis misericordia prouidus, temperantia clarus, habundantia zeli fidei plenus, qui sermone predicationis sancte pectora audientium, ut imber temporaneus oportuno tempore infusus irrigabat, ac doctrine sue uomere mentes utillime reformabat. Pauperes denique tanta pietatis largicione sibi diuinitus ingenita suscipiebat,  tamque prona et leta famulatus sollicitudine ministrabat, ac si manifestissime Christus adesset, ut omnis territorii eius industria mendici atque pifaudi  pascerentur. Properabat equidem ad eum multitudo fidelium, habentes in desiderio animi sui seculi lucris renunciare, secum finetenus commanere, quos benigne amplectans fouebat, sicut gallina pullos suos sub alis. Breui itaque temporis dilapso interstitio, felix pater Procopius, coadunatis quibus potuit sumptibus, iecit fundamentum in nomine Domini, et basilicam in honore sanctissime Dei genitricis Marie et sancti Ioannis baptiste construxit, et aggregauit quosdam fratres uita et moribus religiosos, quibus spiritualiter concordantibus unanimi caritate monastica fieri moderamina et mysteria  diuina iuxta exemplar almifici patris Benedicti constituit, ipse uero minimus in minimis effectus. Cuius quantum prudens et efficax diligentia mentis industriaque ac sollicitudo, et quam pia caritatis affluentia erga fratres extiterit, nullius facundia digne sufficit enarrare. Dux igitur predictus et primatus curialis  patrem uocitare usui suo commendauerunt, quem etiam paterna ueneratione diligere decenter affectabant. Unde idem dux magnanimiter cum satraparum suorum ingeniositate perspicaci prudentique consilio discretionis inito [211 1Kb] , eum ad abbatie inuestituram debere promoueri decreuit, quedam cenobiali usui necessaria decenter coaptans, quedam pollicens, que tandem decenter compleuit. Ille uero sese ceteris preferre pertimescens, summo mansuetudinis  humilitatisque emolumento omnino recusabat, semet asserens imperitum hominem et indignum operam obedientie minime subiectis impendere ualere, Deum, qui omnium occultorum solus cognitor est, intime sue inspectionis testem preponens.

Interim pie memorie duce Oudalrico ex hac luce subtracto, Bracizlaus, filius eius, regni principatum optinuit, uir per omnia diuine religionis cultum diligens;  opus, quod pater suus imperfectum reliquerat, omni sagacitatis diligentia ad perfectum consummare decreuit. Audiens namque beati uiri sanctam opinionem, immenso tripudio ultra quam credi posset, cum optimatibus suis gauisus est, cuius sese gratulabundus commendans orationibus, seorsim assumpsit, et de suscipienda abbatie infula commonuit; deinde iterata uice in presentia omnis curialis dignitatis uerbis persuasoriis aggreditur, et, licet uelit nolit, pastoralis cure moderamina suscipere deberet. Sed uir Dei in sibi solita perdurans pertinacia, omnino sese asserens indignum, nullatenus ad consensum ducis flecti potuit. Sed diuine ordinationi quis est qui contradicat? uictus namque omni instantia precum omnique dilectionis ammonitione  atque affabilitate optimatum, uiolenter abbas ordinatur. Facta ergo celebri promotione, dux Bracizlaus primo quidem donationem, quam pater suus eidem patri adhuc ante susceptionem abbatia fecerat, flumen uidelicet subterfluens Amilobuz  usque ad speluncam, que uulgo Zacolnica dicitur, cum pratis et silua circumiacente, principali corroborauit auctoritate  ; dein etiam hanc eandem donationem superuenientibus heredibus [212 1Kb] et eam suo iuri usurpatiue uendicare molientibus, nolens paterna cassare statuta, semet opposuit, litem diremit, et eidem patri Procopio omnem utilitatem in aqua et silua a predictis terminis redonauit, agros uero [213 1Kb] et prata ex utraque parte adiacentia sub testimonio et confirmatione filii sui Wratizlai et  principum suorum 600 denariorum precio redemit, et abbati procopio scriptis et legitimis testibus reconsignauit. Ad extremum quoque ex propria largitione terram que circa est usque ad siluam Strnounic, nec non uillam Zcramnik et unum stagnum et structuram lignorum ad piscandum centum denariis comparatam eidem abbati et suis successoribus pro remedio anime sue in perpetuum possidenda contradidit.

Tam igitur felici processu iam factus abbas, non se super se extulit, sed firmiori uirtutum soliditate fundatus, humilitatis quoque ac caritatis constanti excellentia stabilitus, tam hylaris et affectione beneuolentie continens extitit, ut a subiectis sibi plus amori haberetur quam timori, quibus tam publice  quam singillatim salutaria ministrare monita multaque exemplis priscorum dogmata pigmentata  non desistebat. In tempore siquidem suo omnium rerum opulentia non defuit, qui tamen exercitio laboris manuum suarum sustentabatur, et pauperum inopiam refocillabat, atque in tristicia positorum curam supportans cunctorum, eos uti prudens medicus infirmos antidoto paterno et solatio recreabat.  qui dum tam beatam uitam et illustrem duxit, uirtutum signis in templo Dei ceu sol usque ad consummationem uite refulsit, quin immo sancti Pneumatis instinctu prophetie mysterio claruit presagus futurorum. Ante biduum siquidem sue terminationem resolutionis, reuelante diuinitatis gratia, presciuit, qui accersito bone qualitatis nepote uito ut filio suo pie indolis Emmerammo, seriatim exposuit eis futura, sicuti et postea rei comprobauit successus, singultuose tali uerbi nobilitate inquiens: »Karissimi mei filioli, quos utpote gallina pullos educaui, perpendite quia tempus mee resolutionis adest; tercia certissime die Domino annuente de huius carnis tabernaculo migrabo, uos commendans Deo, sed uestre circumspectioni innotesco quod post  discessum meum fluctiuagorum detractionum uarietate impetuosa quassabimini, ac pestifero persecutionum tribulabimini naufragio, atque extorres efficiemini sex annis in terra aliena, et iste locus potestatiua manu ducis tradetur possibilitati  alienigenarum. uos autem, dilectissimi filioli, idcirco nolite a fide naufragare, fratres uestros confirmate, Deum expedibiliter  laudate, in prosperis benedicite, in aduersis supplicate, in letis gratias agite, in tristibus querite euentibus, cuius pietatis magnificentia tandem consolabimini. Nam reuolutis sex annis exilii uestri misertus, tranquilitatis reparabit uobis statum, ac detractoribus uestris talionem merito reddet, uosque ad portum consolationis reducet. Defuncto namque presente principe pio Bracizlao  succedet Zpitigneus, qui uos persequetur; quo mortuo Wratizlaus regimen principatus Bemie suscipiet, uir timoratus  , beniuolus. Hic reducet uos de exilio, et dabit uobis iehsu Christus dominus noster in loco pacem et securitatem omnibus diebus uite uestre. Amen.« Iam uero decedente die sequente, dum finita canonice uespertinali sinaxi et completorio resideret in lectulo, infirmitate uehementi correptus est, qui in articulo mortis positus, quanquam ultimum anhelitum traheret, tamen antiquum hostem orationis mucrone uiriliter brachio extenso iaculari non cessabat. Adesse extemplo fratres iubet, quos in meroris  afflictionem fletumque inconsolabilem conuersos paterne informatione  consolationis corroborat, commonensque eos de corpore suo, de mundi huius naufragio, migrauit ad Dominum, de seruitio ad regnum, de labore ad requiem, de morte ad uitam sempiternam, prestante domino nostro Iesu Christo, qui in Trinitate perfecta uiuit et gloriatur Deus unus per infinita secula seculorum. Amen. Consummauit autem beatus abba Procopius cursum uite sue feliciter in Domino anno ab incarnatione Domini 1053, et eiusdem anni 8. Kal. Aprilis; presente Seuero Pragensi episcopo  in ecclesia sancte Dei genitricis Marie, quam ipse construxit, honorifice et sepulture commendatus.

Post discessum igitur beatissimi patris Procopii consors societas propria uoluntate de congregatione uitum nepotem eius elegit, qui electus sine dolo, sine uenalitate ordinatus est: uir in humanis et diuinis rebus idoneus, seculi huius inimicus, inclite morigeratus, sapientia peruigil, reuerendus in uultu, affabilis alloquio, lenitate placabilis. Quo in abbatia expedibiliter degente, Bracizlaus dux ultimum mundo ualedixit, cuius loco Zpitigneus monarchie gubernacula suscepit. Quo tempore sancti patris Procopii uaticinii ordo completur. Instigante namque zelo Diaboli, multi emuli ficticia uenenosa detractionum conspirantes, laqueos cauillationum in curia  ducis contra uitum abbatem et fratres eius astruere ceperunt, atque aures principis fauorabiliter compositis mendaciis obfuscantes, eos multiphariis uituperiis publicabant; scilicet dicentes, per Sclauonicas litteras heresis secta ypochrisisque esse aperte irretitos ac omnino peruersos; quam ob rem eiectis eis, in loco eorum Latine auctoritatis abbatem et fratres constituere omnino esse honestum constanter affirmabant. O indiuia, inextricabilis malicie zelus! O inuidia detestanda, omnimoda malicia conglobata, ignis inextinguibilis! Sed reuera sicut tinea uestimentum consumitur, sic is qui illam zelatur, cui autem inuidet, clariorem reddet. uitus itaque abbas assumptis fratribus suis, quos unitas caritatis concordauerat, peregre profectus est in terram Hunorum.  Nunc opere precium duximus unum ex multis beati uiri miraculis compendio stili ac ueridica relatione fidelium memorie caritatiue tradere, quod Domini nostri magnificentia per merita eius post mortem declarare dignita est. Memoratus namque dux, uito abbate cum nepote suo Emmerammo et fratribus, quos unitas caritatis concordauerat, in terram Hunorum peregre proficiscentibus, propria fautorum suorum consiliaria diffinitione utens, in loco illo abbatem genere Teutonicum constituit  , hominem turbida indignatione plenum. Ubi dum nocte prima aduentus sui ex more ad matutinalem sinaxin pergens foribus ecclesie appropinquaret, apparuit uir sanctus Procopius infra ianuam oratorii appodians  et dicens ei: »Unde tibi potestas hic degendi? Quid queris?« At ille: »Potestatiua, inquit, ducis maiestas et eius primatum inconuulsa sublimitas mee possibilitatis regimini hoc cenobium usque ad finem uite mee tradidit.« Cui sanctus pater: »Citissime, inquit, sine confusionis uerecundia discede, quod si non feceris, ultio diuinitus ueniet super te.« Et hec dicens euanuit. At ille estimans esse delusionem Sathane, omnino nichili pendebat. Qui dum sequenti et tercia nocte minacem paruipenderet, quarta nocte  apparuit ei ad matutinum obsequium eunti sanctus uir, dicens: »Cur meis monitis amicabilibus obtemperare recusasti? Filiis meis spiritalibus a domino impetraui hunc locum, non tibi qui supplantatim intrasti. Et si a domino tuo tibi duce hec hactenus potestas fuit inhibita, a me sit amodo prohibita.« Et hec dicens, impetuose fortissimis ictibus cambutta  , quam manu gestabat, illum ferire cepit, qui mox quasi Bellone percussus estro  sine dilatione locum mutauit, et uolatili cursu ad ducem terre peruenit, ac omnem rei euentum illi patefecit. At ille attonitus uehementi ammiratione uacillare cepit, et ambiguitatis laqueo irretitus usque ad finem uite sue permansit.

Defuncto igitur Zpitigneo duce, diuinitas fideli suo  seruo Wratizlao memorali titulo ducatus gubernaculum tradidit, qui cum diuinum ecclesie diligeret unice cultum, etiam illum toto cordis affectu locum dilexit. Qui missis legatis Hunorum ad regem  , de exilio uitum abbatem et fratres eius cum honore reduxit et in loco suo decenter restituit. Quibus per merita et orationes beati patroni Procopii omnipotentis Dei propicia consolatio affuit, que ipsum locum omnium rerum profectibus abundantem redundantemque in pristinum, immo in ampliorem, honorem enceniauit  . Felix igitur abba uitus, uir ingentis industrie consiliique, consensu fratrum appropinquante uite sue termino, arcisterii  sui commisit ius regiminis abbatialis Emmerammo consanguineo suo, uiro sanctitate conspicuo, in placito  ducis  satrapumque eius. Ipse denique postea, breui transacto dierum spacio, diem clausit extremum, cum Domino uicturus in eternum. Cuius corpus iuxta fores in sinistra parte, in ingressu ecclesie sancte Dei genitricis Marie humatum est.

Post discessum igitur eius, Emmerammus [214 1Kb] abba benignus, homo simplicitatis columbine, sancte uite meritis et uirtutum gemmis effulsit; qui nequaquam serpentine prudentie animum admittens, fidei catholice inconcussam dum uixit constantiam tenuit, ac multorum dubia corda in fide Christi stabiliter solidauit, uir per omnia perspicue felicitatis in omnes et liberalitatis. Hic denique non aliter nisi malum nominabat pecuniam, quam ex toto nichili pendens nec manu tangere uolebat, immo gressibus  calcandam adiudicabat, sanctorum apostolorum uestigia secutus, qui precia eorum que uendebantur sacris tangere dextris uitabant, sed pedibus gazam ut lutum calcandam fore nobis exempla reliquerunt. Igitur beatus abba cum iam monachilis militie ordine apud homines pater egregie perfectionis sancte  conuersationis predicaretur, et affectione iusti amoris peroptime polleret---quia secundum ueritatem nec ciuitas in monte posita, nec lucerna sub modio latere potest ---misit diuinitatis dispensatio infirmitatum castigationes in omnia membra eius, ne laudantium extollentiam ei ingereret adulatio, ne mens eius elationes per humanas laudationes incurreret, donec post periculum nauigationis hoc mari magno et spacioso securus ad felicitatis portum perueniret. Is ergo longo tempore, sicut Dominus noster uoluit, multis calamitatum passionibus usquequaque afflictus, rebus humanis exemptus est, multis suis successoribus, quia discessit, flendus, sed quia ad regna celestia peruenit, omni gaudio prosequendus. Hunc equidem fratrum  unanimitas dextra parte ingressus ianue supradicte ecclesie sepeliuit.

Hoc ita tempore rex Wratizlaus, pie memorie commendandus, qui iam dicti claustri ecclesiam libenter ditabat, Bemiensis monarchie arcem [215 1Kb] regebat. Huius pia uoluntate cum fratrum electione in loco patris Emmerammi Bozethecus abbatie nactus est dignitatem, homo nimium circa omnes communis, liberalis in cunctos. Hic pingere uenustissime meminit, fingere uel sculpere ligno lapideque ac osse tornare peroptime nouit. uir ingentis facundie et prompte memorie, sed glorie popularis auidus, presumptuosus, iracundus, aliquantulum uitiis deditus. Ipse siquidem locum illum laudabiliter omni ornatu, sicut hodierna die apparet, decorauit; ecclesiam  longitudine, latitudine, altitudine uenustissime ampliando fundauit, imo palliis, campanis, crucibus et omnibus monasticis rebus adornauit, cenobium totum omni ex parte edificiis et omni suppellectili renouauit. Huius siquidem studium ad omnia necessaria monastice utilitatis uigilabat, unde magnus discordiarum fomes, Diaboli inuidia instigante et famulante, inter fratres monasterii contra eum oritur, et lamentabilis ira scaturire cepit, scilicet per miseros fratres Demetrium et Cananum et Golissonem presbyteros, homines tunc ineptos et iniuriosos, et alios complices et fautores eorum, qui bachantes bachabantur, opere et sermone turpi contra eum truces existentes. Rex autem supradictus, homo christianissimus, unice diligebat eum, cuius gratia  idem abbas in tantum sublimatus erat, ut fere omnes Bemienses abbates dignitate precellere uideretur. Quam ob rem idem abbas presumptuose agens, episcopo suo officium preripuit quadam summa festiuitate. Nam regis supra nominati capiti coronam imposuit, quod presul suus Comas [216 1Kb]   facere debuit. Igitur iratus est episcopus Comas ei furore inextinguibili, quare sibi calumpniis illatis, eum degradare conabatur, sed optimatum regalium precibus continuis resistere non ualens, uix debitori suo Bozetheo abbati debitum iracundie licet non ex toto corde dimisit, eo tamen tenore, uti respondit ei idem ad ultimum episcopus: »Sed quia tu, abba, bene nosti sculpere et tornare, per sancte obedientie nostre preceptum ob diluendam culpam tuam, quam ex contumacia tua presumptuose perpetrasti, tibi precipimus, quatenus tue longitudinis et latitudinis magnum mensuram crucifixum factum, cum cruce in dorso tuo usque Romam deferas, et in ecclesia metropolitana sancti Petri apostoli ponas.« Hec ipse abbas lubenti animo cum cordis contritione perficere  non tardauit et maiestati presulari satisfecit. Post aliquantum tempus quantum cenobii fratres, de quibus superius premisimus, contra eum zelotipie uenenum, uelut mortiferi serpentes, conspirauere nullo more dicendum, nam unusquisque eorum accusationes querebat aduersus eum, sed conuenientia testimonia non inueniebantur. Nam idem fratres, membra Sathane, existimabant, si abbas iam nominatus quoquo modo expelleretur, sperabant aliquem ex eis eorum errorum complicem abbatie iura suscepturum. Rex autem Wratizlaus iam migrauerat ad Dominum, cuius tunc successor Bracizlaus sublimitate ducatus Bemie pollebat. Huius aures cum supranotati fratres per se et per amicos multis ficticiis et innumeris uituperiis contra abbatem suum Bozethcum  compositis obpulsando multiplicarent, idem dux nominatum abbatem de loco superius dicto extirpauit et fratres eiecit. Ibi impleta sunt uerba ueritatis: »Percutiam pastorem, et dispergentur oues gregis .« Abbate itaque eiecto, eius fratres, qui proditionis auctores contra eum extiterant, ex tunc errauerunt usquequaque per incerta loca girouagi, donec ad ultimum aliqui corde compuncti uix in loco proprio recepti, eidem loco inepti uitam finierunt, et libri lingue eorum deleti omnino et disperditi, nequaquam ulterius in eodem loco recitabuntur.

1045. Obiit Guntherus monachus et heremita 7 Idus Octob., et sepultus est in monasterio sanctorum Adalberti atque Benedicti ante altare sancti Stephani prothomartyris.

 1053. Procopius primus abbas Zazouensis monasterii felici fine cursum uite sue consummans, 8 Kal. Aprilis huius mundi exiuit stadium, eterne felicitatis percepturus brauium.

1070. Indictione 4. epacta 6. concurrente 2, tertio Kal. Iulii presul Gebehardus consecrauit ecclesiam in Zazoa in honore sancte crucis, in cuius ara continentur reliquie sancte crucis, de uestimento  sancte Marie, sancti Petri apostoli, sancti Stephani prothomartyris sanctique Georgii martyris.

1088. Sicque  iustus uir, ueluti Dei martyr, miles Beneda, obiit 5 Indus Iulii, et sepultus est in urbe Missin ante portam monasterii sancti [217 1Kb] Ioannis apostoli et euangeliste.

1089. Obiit dominus Megnhardus, abbas sancti Adalberti monasterii Brennouensis, a quo constructum est, cui successit Adalbertus.

1091. Et in hieme neque nix neque pluuia fuit.

1095. Eodem anno 2 Idus Octobris consecratum est oratorium in Zazoa a uenerabili sancte Pragensis ecclesie octauo episcopo Cosma, quod Bozetech eiusdem loci abbas, cuius supra meminimus, sui regiminis tempore construxit, habens inicium a dextris  ab altari sancti Martini, a sinistris ab ara sancti Stephani prothomartyris usque in finem cripte. In medio uero oratorii, quo situm est altare, continet reliquias sancti Petri, sancti Pauli, sancti Andree, sancti Bartholomei, sancti Thome, sancti Iacobi, sancti Philippi, sancti Luce euangeliste, sancti Barnabe et omnium apostolorum. Sequenti uero die, quod est Idus Octobris, consecrata sunt tria altaria, unum super criptam, in quo continentur reliquie de sudario Domini, de spinea corona eius, de sepulchro eiusdem, de sancta cruce, sancte Marie, sancti Iohannis Baptiste, sancti Iohannis apostoli et euangeliste; aliud altare sub cripta, in quo continentur reliquie sanctorum Cosme fratrumque eius; item in capella, que est a sinistra parte ecclesie, altare in  quo continentur reliquie sancte crucis, sancti Laurentii martiris, sancti Blasii episcopi et martiris, sancti Mauritii martiris, sancti Pancratii martiris. Deinde tercia die, quod est 17 Kal. Nouembris, consecrata sunt duo altaria, unum a dextris, in quo continentur reliquie sancti Martini, sanctorum Iohannis et Pauli, sancti Tyburcii martiris, sancti Glebii et socii eius, sanctorum Benedicti, Iohannis, Ysaac, Matthei, Christiani, sancti Nykolai, sancti Ieronimi, sancti Uodalrici, sancti Fortunati [218 1Kb] , sancti Odolphii, sancti Lazarii; aliud altare a sinistris, in quo continentur reliquie sancti Stephani protomartyris, sancti Andree, sancti Thome apostolorum, sancti Clementis pape et martiris, sancti Georgii martiris, sancti Pantaleonis martiris.

 1097. Dux Bracizlaus cunctorum primatum terre collaudatione et pontificis Cosme electione cum magno gaudio titulum Zazouensis abbatie Diethardo [219 1Kb] Breunouensi [220 1Kb] preposito 3. Non. Ian. imposuit, uiro Latinis litteris sufficienter imbuto, qui tunc in religione monachismi preclarus habebatur. Homo egregius, uultu decens, sollers ingenio, animo grauis, moribus gratus, sermone cultissimus, ad loquendum  parcus, infestus uiciis, tranquilissimus adeo, ut nec uultum ex gaudio nec ex merore mutauerit. A presule igitur Pragensi Cosma abbas 8. Idus Marcii ordinatus est. Ad locum igitur, ad quem abbas attitulatus extitit, dum primitus aduenit, rebus monastice suppellectilis omnimodis adnichilatis, incommodum inuenit in tantum, ut nec uno mense eo uictu quem illic inuenit, cum fratribus sustentari potuerit, nisi supra nominatus dux adiumentum ex propria camera sua prebuisset. Diuina autem pietas, eodem abbate uiuente, in eodem loco non defuit, per quem eidem loco adiutoria adaugendo bonis omnibus eum abundare redundareque fecit. Idem abbas libros, quos non inuenit loco sibi commisso, preter Sclauonicos ipsemet nocte et die immenso labore  conscripsit, quosdam emit, quosdam scriptores scribere conduxit et omnibus modis acquisiuit. Oratorium tegulis et aliis ornatibus renouauit. Predecessorum suorum auctoritate dotalicia acquisita per ducum terre precepta et inconuulsa decreta roborando in perpetuum confirmauit, et per se aucta, scilicet mansiones, possessiones, mancipia, cartulatos, offertos  , seruos et ancillas, terras et uineas, siluas cum montibus et planiciebus, aquis et aquarum discursibus atque piscariis. Hic siquidem opere manuum etiam ultra uires presumebat laborans, maxime plantasie intentus et cultui uinearum, et ad omnes monasterii res omnino peruigil, mente semper reuoluens scripta patris stupendi: »Otiositas est inimica anime.« Tota uita sua ingratum habuit eum fratrem,  qui ad iniunctum opus se impotem et pigritia hebetem fecit, dicens, esse quasi scelus ariolandi nolle obedientie succumbere. Hic quamdiu uixit, omnes fratres in bona uoluntate complectens consolabatur, in eis pie uiuendo, ut pater in filiis, eos ad celestia regna, sicut aquila prouocans ad uolandum pullos suos uolitans, prouocabat. In quo reuera mutatio dextre Excelsi est completa, dum uixit. Tandem ipso maturam iam etatem subeunte misit Deus castigationem languoris in membra eius, prout ipse postularat, quia quem Dominus diligit corripit, unde fatigabatur in uisceribus uexatione nimia nocte et die, donec uniuerse carnis uiam ingressus est 15. Kal. Ian. Rexit autem locum eundem annis 37, mensibus  9, diebus 11 [221 1Kb] .

1116. Eodem anno Dum uiget Hermannus Pragensi pontificatu, Est sublimatus Siluester presbyteratu [222 1Kb] .

1122. Eodem anno 3. Non. Ian. Pater eximius et Christi cultor honestus, Koyatha mortalis subiit ius conditionis.

 1123. Eodem anno 12. Kal. Aprilis, Siluester, diuina dictante miseratione, cenobialis uite succensus ardore, exicialibus mundi renunciauit uersutiis, et in monasterio Zozouensi sub regimine bone memorie Diethardi [223 1Kb] abbatis mutato seculari habitu, totum se penitus diuinis mancipauit studiis, post amplexus uidelicet lippientis Lye Rachelis delectatus pulchritudine, et post Marthe laborem Marie consequi desiderans consolationem. Cuius quanta fuerit diligentia in diuinis et ecclesiasticis rebus amplificandis, loco suo dicetur.

1125. 12. Kal. Aprilis, in festo scilicet sancti Benedicti abbatis, Syluester fecit professionem, et monachus effectus, in diuine religionis exercitio in tantum auctore Deo profecit, ut merito cunctis tam  honorabilis quam amabilis haberetur. Unde postea factum est, ut tanquam secundus pater in congregatione decanie sublimaretur honore.

1126. Igitur glorioso duce Sobezlao  in solium paterne glorie cum omnium Bemie principum exultatione sublimato, fit ingens omnium leticia, eo quod boni ducis principia superna, sicut cernere erat, comitabatur gratia, et quod eo anno, quod difficile credi potuit, inter ipsum ducem et Ottonem nulla fuit facta sanguinis effusio  . Sed proh dolor! urgente uesania antiqui hostis discordiam et intestina bella ubique seminantis, gaudia nostra contrarius excepit successus. Succedente enim anno dux pretitulatus Otto ultra modum anxiatus, quia spei sue uoto fuerat frustratus, optimum ratus fore  consilium, sed minus caute sibi prouidens in futurum accelerat uiam cum suis ad regem Lotharium et ad totius Saxonie principes. Honore igitur condigno receptus  , nacta loci temporisque oportunitate, causam sui itineris coram omnibus exposuit, Sobezlaum scilicet ducem Bemiam furtiuis intrasse uestigiis, et principalem tronum sibi hereditario iure debitum et ab omnibus Bemie primatibus designatum et sacramento confirmatum occupasse per uiolentiam; et ad ultimum hec breuiter sub intulit: »uestre ergo dignationis [224 1Kb] , optime imperator, super hac causa pietas prouidere non abnuat, uos ex omnibus totius regni principibus diuine dispositionis gratia imperatorie dignitatis ad hoc sublimauit  excellentia, quatinus a benignitate uestra omnibus pro quibuslibet suis incommodis requirentibus misericordia exhibeatur et iustitia. Scimus equidem nos uestre maiestatis imperiis in omnibus subiacere debere, ideoque nichilominus iusticie rationem nobis ex uestra dignatione non esse denegandam.« Ad hec rex benigna responsione mitigat  ducis animum, et coram omnibus Saxonie principibus his uerbis dicitur usus: »Bemie ducatus, sicut ab antecessoribus nostris didicimus, in potestate Romani imperatoris ab inicio constitit, nec fas fuit unquam electionem aut promotionem cuiusquam ducis in terra illa fieri, nisi quam imperialis maiestas sue auctoritatis gratia iniciaret, consummaret et confirmaret; unde qui contra hanc constitutionem presumere nisus est, nostre maiestatis contemptorem esse satis euidens est, nec tibi soli sed et nobis totique regno contumeliam non modicam esse irrogatam, quod minime equanimiter ferendum est.« Quid plura? Rex et omnes principes et primi quique Saxonie duci Ottoni dant et confirmant fidem, quod non alias preter ipsum in Bemia  sit regnaturus. Interim callidus immo improuidus nimium dux singillatim quemque ex Saxonie optimatibus conuenire satagit, dona infinita et, ut dicitur, aureos montes promittit quatenus omnium animos ad ferendum sibi presidium potuisset habere promptissimos.

Relatum est igitur duci Sobezlao, regem Lotharium minari Bemiis bella parare, regni deuastationem machinari, nisi citius Sobezlao depulso Ottonem sibi ducem intronizari consentiant. Sed dux Sobezlaus nichil penitus his motus rumoribus, modificata uoce breuiter respondit: »Spero in Dei misericordia et in meritis sanctorum martirum Christi Wencezlai atque Adalberti, quia non tradetur terra nostra in manus alienigenarum.« Ex hinc ergo prudentissimus  dux iactans totum cogitatum suum in Domino, circuiuit omnia monasteria, diuina implorans in aduersis euentibus sibi adminiculari presidia. Postquam autem cognouit regem Lotharium cum ualida Saxonum manu Bemicis appropiare terminis, festinauit ei occurrere ad castrum quod Hlumec [225 1Kb] dicitur. Sequenti die consedente duce Sobezlao cum suis ad prandendum, uenerunt qui dicerent: »Optime dux, tu deliciis ciborum intendis et minus cante agis, quia iam ecce, nisi ocius obuies eis, hostium enses ceruicibus nostris dominabuntur.« Mox ergo fit clamor in castris, ut sit unusquisque paratus. Premittit interim dux Sobezlaus legatos Nazcerat, Mirozlaum, Zmilonem et alios ex primatibus suis ad regem hec uerba deferentes: »Hec  dicit Sobezlaus: Discretionem tuam, bone imperator, scire conuenit, quod electio ducis Bemie sicut ab antecessoribus nostris accepimus, nunquam in imperatoris, semper autem in Bemie principum  constitit arbitrio, in tua uero potestate Bemice electionis sola confirmatio. Sine causa noue legis iugo nos constringere conaris. Scias, nos nullatenus ad id consentire, magisque pro iustitia pie uelle occumbere, quam iniustis decretis cedere, et reuera, nisi ab hac molitione desistas, in proximo est, omnipotentis Dei iudicium inter nos inposterum memorabile seculis ostendat prodigium.« uisa sunt autem hec dicta regi et omni exercitui eius quasi deliramenta. Dux siquidem Otto regi omnem spondebat securitatem, eo quod omnes sublimiores Bemie fidei sue firmam ei fecissent sponsionem, nec dicebat armis opus esse, sed magis qui uellent cum falconibus et accipitribus  terram ingredi absque ullo offendiculo possent. Ergo 12. Kal. Marcii  procedunt Saxonum male securi inter duos montes cuneorum globi  , et quia densissima nix uie difficultatem fecerat, plurimi armis depositis pedites incedebant. Sed cum inter angusta faucium utriusque montis deuenissent, ubi uelut celitus eis inclusis omnis fugiendi sublata erat facultas, dux Sobezlaus diuidens suos in tres scaras, subito impetu in eos proruit, et quotquot ex aduersa parte constiterant, omnes in ore gladii excepit. Ibi dux Otto huius mali minister corruit  , ibi plurimi Saxonie optimates prostrati sunt  , et uix quisquam elabi potuit, nisi forte qui ad sarcinas tuendas eminus uel circa latus regis constiterant. Peracta ergo illa die tam miserabili cede, dirigit rex nuncios  pro Sobezlao duce, mandans et  rogans ut ueniat ad se. Qui nichil aduersi ueritus, assumptis secum paucis ex primatibus regem adiit; et stans  prior his eum uerbis affatur: »Non nostre temeritatis insolentia nos, optime rex, ad tuas impulit iniurias, non superba nos presumptio ad effusionem sanguinis tuorum commouit procerum. Nullum sane dampnum uel dedecus tue maiestati moliti fuimus, sed sicut sepius ante tibi per legatos nostros innotuimus, noue legis iugo, quod nec patres nostri portare potuerunt, nostras ceruices subdere noluimus, et ecce, diuinum iudicium utriusque nostrum iusticie manifestum dedit indicium, et indebite dissensionis omnemque utrarumque partium ademit occasionem. Cessent ergo uel iam cause omnis discordie, redeat unitas concordie.  Omnis iusticie debitum, quam antecessores nostri regie maiestati exhibuerunt, nos quoque nichilominus rebus et persona nostra, loco et tempore impendere parati sumus.« Ad hec rex: »Nisi, inquit,  dux Otto summa ui precum tuo proposito nos obuiare compulisset, nulla prorsus ratione cogente animus noster ad hoc flecti potuisset, ut cuiquam principum nec digitum contra te extendere licuisset. Annuente ergo et fauente Deo, ducatus honore et solio fruere paterno, mutue dilectionis et amicicie uinculum nobis et toti regno conserues inconuulsum.« Et hec dicens transdidit [226 1Kb] ei per manum insigne ducatus uexillum, et ita datis inuicem osculis Sobezlaus cum maxima gloria et honore suorumque ingenti tripudio ad dulcem suam rediens metropolim annis 16 optato potitus est solio.

Eodem anno 11 Kal. Marcii Iohannes  , episcopus sextus sancte Olomucensis ecclesie, uinculis carnis absolutus, talentum sibi creditum Christo  reportauit centuplicatum. Post hunc Sdico [227 1Kb] presul successit in ordine septimus, et eodem anno ordinatus est 6 Non. Octobris.

Eodem anno obiit Zuataua regina, mater Sobezlai ducis Kal. Septembris.

1127. Obiit domnus Clemens abbas sanctorum Adalberti atque Benedicti monasterii Breunouensis, cui successit Uodalricus.

Eodem anno Mileysi Deo deuota famula, nulli pietate secunda, placitis Dei moribus cordetenus intenta, quatenus ex diuina gratia excessuum suorum sibi daretur indulgentia, Rome sanctorum apostolorum adiit limina, et eodem anno reuersa, felici consummatione huius uite stadium est egressa 4 Idus Iulii.

 1128.

1129.

1130. Meginhartus [228 1Kb] episcopus Bemorum adiit Ierosolymam. Item hoc anno Kal. Marcii obiit Wacezlaus dux Morauiensis  , totius christianitatis pater et clericorum amator. Eodem anno 7 Kal. Maii immensum signum apparuit, et tonitruum horribile auditum est. Eodem anno 11 Kal. Iulii Sobezlaus dux Bemorum insidiatores uite sue quosdam decollauit in foro Pragensi publice, quosdam pedibus ac manibus ac linguis et uisu priuauit. Bracizlaus, filius Bracizlai ducis, priuatus est oculis.

1131. Eleuate sunt reliquie sancti Godehardi [229 1Kb] episcopi et confessoris, mire sanctitatis uiri. Eodem anno Syluester prior Zazouensis monasterii adiit  Romam.

1132. Pribizlawa [230 1Kb] , coniux Groznate, sue fecit terminum uite. De cuius pia conuersatione quedam fidelium memorie stili officio summatim commendare satis ad rem arbitramur pertinere. In cuius moribus, dum in carne uiuit, et Deo placuisse confidimus, et hominibus Deum diligentibus omnigene  uirtutis speculum constitisse uidimus. Totius namque uite sue tempore familiare studium habuit cultum Dei intime diligere, nichil amori eius preponere, pauperum Christi ex uisceribus pietatis matrem se exhibere, personis quoque Dei seruitio mancipatis tota mentis sinceritate ac [231 1Kb] deuotione honorem et adiutorium, prout res exegisset, offerre. Bona quidem legali iuncta marito fuit, melior deinde in uiduitate permansit, optima post lacrimabilem dilecti et unici filii sui Seueri humationem effulsit. Hec desiderio uidendi sepulchrum Domini flagrans, cum domno Megnhardo episcopo et cum aliis Ierosolimam adiit, et prospero successu ad sua rediit. Postquam uero tempus decessionis sue ex hac uita appropinquauit, et uiribus corporis se destitui persensit,  conuocatis ad se cunctis sue cognationis natu et honore prioribus, uillam Goztiuar cum silua adiacente, agris et pratis et omni proprietate sua quam inibi possidebat, necnon et omnem familiam suam, uillam etiam Bosakonic ad hospitale Deo et sancto Iohanni Baptiste in Zazou, omnibus suis affinibus in id ipsum consentientibus, obtulit et sub legitimis testibus confirmauit. Et sic paucis interpositis diebus in eodem cenobio generalis resurrectionis diem expectatura, felici requie fruitura, 5 Non. Maii exiit ex mundi huius pressura.

1133. Diethardus [232 1Kb] abbas, cuius superius mentionem fecimus  , in senectute bona 15 Kal. Ian. felicem animam Domino commendauit. Eodem anno Bemii uastauerunt Poloniam. Eodem anno eclypsis  solis fuit media die.

1134. Obiit Bogudar Kal. Februarii. Siluester prior Zazouensis monasterii post depositionem pii patris Diethardi unanimi fratrum consilio et concordi uoto 9 Kal. Maii in abbatem eiusdem monasterii electus est; uir morum honestate cunctis amabilis, colloquio plurimum affabilis, in abstinentia singularis, amicus humilitatis, intimus uere caritatis alumnus, toti fratrum congregationi adeo cum uinculo familiaritatis et dilectionis sese astringens, ut omnibus plus amori quam timori haberetur. Reuoluto ergo eiusdem anni circulo, item 9 Kal. Maii, metropoli [233 1Kb] per manum Sobezlai ducis abbatili suscepto haculo, a Iohanne uenerabili episcopo ordinatus est. Diuinitus  igitur tam decenti sublimatus honore, bonus pastor ad suo moderamini commissa dulcia cum omnium suorum exultatione reuertitur ouilia. Hic locus sese obtulit quod superius promisimus absoluere  , quanto scilicet in sancte religionis studio flagrauerit amore, et quam diligens cura sibi fuerit in meliorandis et amplificandis rebus monasterii. In quantum siquidem preualuit et nouit, omnem monasticam  disciplinam fratrum suorum cordibus sepius inculcare solitus fuit. Res superfluas priuatas contra licitum possidere grauissimum crimen esse docebat, dicens monachum uictum et uestitum habentem his debere esse contentum. Specialiter quoque humilitatis et patientie omnibus in se pretendebat exemplum, illud semper reuoluens: »Quanto magnus es, humilia te in omnibus.« Hic tempore sui regiminis capellam sancte Dei genitrici construxit, monasterium sancti Iohannis Baptiste picture uenustate decorauit, muros cum absidibus in medio oratorii ab altaribus sancti Stephani et sancti Martini interposuit, pauimentum ecclesie lapidibus politis de Petrino monte aduectis adornauit, dormitorium, refectorium, cellarium et coquinam atriumque claustri  per circuitum cum columpnellis et absidiculis uenustissime construxit. In uilla Mnichouici  nuncupata basilicam in honorem sancti Michelis et omnium celestium uirtutum edificauit. Quid plura? Omnis eius intentio, omne studium, omnis sollicitudo, quoad uixit, in hoc precipue perstitit, quatenus domui Dei in omnibus utilem se exhiberet. Eodem anno obiit dominus Megnhardus, decimus episcopus sancte Pragensis ecclesie, 5 Non. Iulii  , monachorum et clericorum uerus amator, pauperum et peregrinorum pius consolator, cui successit Iohannes.

1135. 3 Kal. Marcii facta est ordinatio domni Iohannis undecimi episcopi Pragensis. Eodem anno  facta est confirmatio ordinis sancti Augustini ad Premonstratam ecclesiam per Innocentium papam in ciuitate Pysis 5 Non. Maii.

1136.

1137. Siluester abbas una cum domno Heinrico [234 1Kb] Olomucense episcopo et cum aliis instinctu diuine inspirationis, orationis causa Ierosolymam perrexit, interim cenobii sui gubernacula domino Beroni, eiusdem loci decano, procuranda committens. In eodem anno 9 Kal. Ian. prosperis austri flatibus rediit, in quo itinere miles Deo deuotus Ruzin defunctus est 3 Idus Octobris. Eodem anno 2 Non. Decembris  Lotharius Romanorum imperator, pauperum et peregrinorum pius consolator, migrauit ab hoc mundo, cui successit Cuonradus [235 1Kb] .  Lupoldus [236 1Kb] dux  pulsus est de Morauia.

1138.

 1139. Domnus Heinricus, episcopus Olomucensis reuerentissimus, Romam causa orationis profectus est. Eodem anno domnus Iohannes, episcopus undecimus sancte Pragensis ecclesie, clericorum et monachorum uerus amator, pauperum et peregrinorum pius consolator, 6 Idus Augusti  migrauit ab hoc seculo, cui eodem anno Siluester, Zazouensis ecclesie abbas, uir uere Isrelita, successit in episcopatum. Sed insequenti anno, Deo, a quo omnia bona procedunt, inspirante, sano usus consilio, secum sepius retractans, semetipsum minus sufficere posse ad tam grande pondus episcopalis regiminis, et illud apostolicum: »Nemo militans Deo implicat se negociis secularibus ,« et cetera, eundem episcopatum cum bona uoluntate dimisit,  suamque abbatiam recepit.

1140. Sobezlaus dux Bemicus 16 Kal. Marcii exutus artubus, uiam uniuerse carnis ingressus, cui eodem anno 13 Kal. Marcii Wladizlaus, filius Wladizlai ducis, successit in principatu. Eademque tempestate renuente domno abbate Siluestro episcopatum Bemicum, Otto, Pragensis ecclesie canonicus et prepositus, electus est in episcopum, et eodem anno ordinatus est 7 Kal. Iunii  . Eodem anno 17 Kal. Octobris obiit Adleyth ductrix  .

1141. Spitigneus, filius Boriwoy  ducis, Mirozlau, Mukar causa orationis Ierosolymam perexerunt mense Ianuario. Eodem anno fuit inundatio aquarum in Bemia

1142. Nacerat [237 1Kb] comes et alii primates Bemie  aduersus ducem Wladizlaum conspirauerunt, et uniti Morauiensibus Bemiam magna manu hostiliter intrauerunt. Deinde bello: congressi, Bemis cedentibus, Pragam obsederunt et monasteria sanctorum uiti Wencezlai atque Adalberti sanctique Georgii incendio uastauerunt. Tandem superueniente rege Romanorum Cuonrado  depulsi ab obsidione urbis recesserunt et Morauiam redierunt, et interuentu cardinalis Widonis  et episcoporum Ottonis, Heinrici atque abbatum digna satisfactione in pacis fedus conuenerunt. Eodem anno synagoga Iudeorum et multa edificia combusta sunt [238 1Kb] . In suburbio Pragensi uisus est serpens uolare. Eodem anno 3 Idus Iulii obiit Kerberk [239 1Kb]  , coniunx Boriwoy.

1143. Wladislaus dux Bemorum Morauiam incendio  uastauit  . Eodem anno legatus apostolici separauit sacerdotes ab uxoribus  . Eodem  anno inuentio capitis sancti Adalberti episcopi et martyris in urbe Praga in ecclesia sancti uiti martyris, et cilicium sancti Wencezlai inuentum est. Eodem anno uenerabilis dedicatio monasterii sanctorum uiti Wencezlai atque Adalberti 2 Kal. Octobris a tribus episcopis Ottone Pragensi et Heinrico Olomucensi et Babenbergense episcopo. Eodem anno religiosus papa Innocentius migrauit ad Dominum.

1144. Gwido cardinalis et legatus apostolice sedis, cassis quorundam incitatus delationibus, Siluestrum abbatem suspendit ab officio, sed sequenti anno per domnum Heinricum Olomucensem episcopum redeuntem restituit.

1145.

 1146. Dedicatio capelle sancte Marie in Zazoa a uenerabili episcopo Ottone, quam construxit domnus Siluester abbas.

1147. uenerabilis abbas Clareuallensis Bernhardus, Deo et hominibus carus, audiens inuasionem et persecutionem quam Sanguin  paganus fecit in confinio Ierusalem, sicuti Mathathias adhortabatur filios suos  , sic adhortatus est regem Francie Luodewicum [240 1Kb] omnesque Francigenas gentes armata manu in expeditione Dei ire Ierusalem, animasque pro fratribus ponere, nec non christianam gentem de gladio paganorum auxilio Dei liberare. Cuius admonitione Franciis gentes Franciane, Anglice, Lotharingie, Saxones, Bemienses, Sueuienses, Bawarienses cum ferocibus Francis ad expeditionem Domini sunt parate. Commotio christianorum facta est in paganos. Eadem tempestate uerbiger Sdico episcopus Morauiensis adiit Pruzos  cum Heinrico decano Pragensis ecclesie ad predicationem, et eodem anno est reuersus. Eodem anno 2 Idus Iunii obiit Izcizlaus [241 1Kb] , quintus abbas Postolopertensis ecclesie, cui successit Bero Zazouensis monasterii decanus, et eodem anno ordinatus est 7 Idus Decembris.

1148. 6. Idus Iulii Otto duodecimus episcopus sancte Pragensis ecclesie obiit  , cui successit Daniel prepositus eiusdem ecclesie.

1149. Ordinatus est Daniel episcopus a Maguntino archipresule.

 1150. uir clarus uita Sdico, septimus episcopus Olomucensis ecclesie, subtrahitur ab hoc mundo  , uicturus perpete uita, cui successit Iohannes  canonicus de monte Ztragou [242 1Kb] . Eodem anno obiit Gertrudis ducissa Bemie  .

1152.

 1153. Obiit papa Eugenius  , uir uita magnificus, cui successit Anastasius  .

1154. Iam die deficiente, crepusculoque noctis imminere incipiente, eclypsim luna passa est. Post hec maxima mortalitas in homines irrepsit.

1155. Fratres nostri Arsenius, Sizna, Radosta, hac uita exempti sunt.

1156. Bero Postolopertensis abbas 5. Idus Maii, heu! immatura morte diem clausit extremum. Hic siquidem secunda etatis sue uigilia, Domini aspirante gratia, semetipsum in ara crucis Christi hoc in cenobio obtulit holocaustum Deo. uir caritatis uirtute plenus, simplex et castus in moribus, uoluntarie paupertatis specialis amicus, qui ob meritum sancte religionis primo apud nos honore decanie,  deinde Postolopertensis in monasterio per domnum Ottonem episcopum abbatie est culmine sublimatus. Prefuit autem eidem ecclesie annis 8, mensibus 4, diebus 35.

1157. 5. Idus Ianuarii Spitigneus dux, immo flos et honor ducum, proh dolor! nimis intempestiua morte uite presentis accepit terminum, uir pre ceteris diuine pietatis dote magnifice preditus, et, ut pace omnium dictum sit, totus ex omni uirtutum elegantia compositus, cuius qui digne meminit, dolore et lacrimis nequaquam carere poterit. Cecidit quippe aureus ecclesie Dei clypeus, clericorum pater, pupillorum mater, merentium intimus consolator, totius honestatis et bonitatis solertissimus indagator, cui uirtus amor, uitium fuit horrori, cuius  in iudicio arcem uictorie misericordia et ueritas semper obtinuit. Ad miserendum denique nullus eo facilior, ad irascendum et uindicandum in reos nemo difficilior. Quem etiam Deus uirga benigne sue correctionis multo tempore in presenti flagellauit, sed baculum consolationis ad percipienda uite future premia reseruauit. Longa siquidem et difficilia apud exteras nationes passus exilia, tandem tam preceptione quam petitione Friderici Romani imperatoris a Wladislao duce recipitur in patria, sed breui temporis intersticio, fatis urgentibus, migrat ab hoc seculo, pro temporali dispendio felicitatis eterne beandus solatio.

Eodem anno 13. Kal. Febr. Fridericus abbas  Postolopertensis, uir in diuinis et humanis rebus summe discretionis, erga Deum et homines deuote sinceritatis, intime ad omnes affabilitatis, peracto itinere cum domno Daniele pontifice in terram Hunorum abierat, quoniam uidelicet idem antistes et Heinricus, frater Wladislai ducis, cum aliis Bemice  terre primatibus filiam  Ungarici regis  Friderico, filio eiusdem ducis desponsandam detulerunt. In reditu in quandam uillam suam pausandi gratia deueniens, post trium dierum egritudinem ultimum exatauit spiritum.

Eiusdem quoque anni 11. Marcii Kalendis Iohannes Olomucensis ecclesie episcopus, qui de monasterio sancti Augustini Ztragou assumptus fuerat, uitam terminauit presentem, medio sane iuuentutis constitutus flore, sed maturus morum nobilitate. Hic pro defensione iustitie et statu ac honore sancte Dei ecclesie semper, quantum in ipso fuit, inconuulsus preliator perstitit, difficilis inobedientibus, facilis ac promtus et affabilis Deum diligentibus. Cui ex quo episcopalem suscepit infulam  in corde, in habitu et sermone precipua semper extitit humilitatis custodia, adeo ut plerumque etiam ab humilioribus personis uenerari refugeret, dicens, non oportere se exigere honorem ab hominibus, utpote qui de eodem luto conditus esset.


De probitate Wladislai regis et fratris eius Theobaldi ducis.

Anno sub eodem Fridericus imperator, iuncto sibi duce Wladislao et fratre eius Theobaldo, Poloniam exercitu ualido intrauit  , principes eius Boleszlaum  et Meseonem  sue ditioni subiugauit, infinitam pecuniam in auro et argento accepit, et pro confirmatione et stabilitate deinceps pacis filios  eorum obsides suscipiens, uictoria  pro uoto potitus rediit. Pro cuius sane pacis compositione precipue ducis Wladislai institit illustris industria; tantum enim imperatorie uoluntati se tunc beniuolum exhibuit, ut per se tantum et suos uel ad deditionem prefatos principes flectere uellet, uel, si necessitas rei poposcisset, ipse primus cum illis pugnam anticiparet. Imperator uero  , ut dictum est, cupito potitus honore, ad sedem suam reuersus est. Iam, scilicet anno ab anno incarnat. 1158. initiato, quid Bemico duci pro labore suo recompensationis exhibere debuisset, cum principibus regni consilium habuit  . Dum ergo plures eorum assererent, dignum sibi uideri optimis muneribus auri et argenti iuxta imperatoriam munificentiam  ipsum remunerari debere, imperator  liberiori usus consilio, ducem ad se accersitum huius uerbi nobilitate alloquitur: »uirtutis tue constantia nobis optime complacuit, nam et fidelitatis tue erga nos sinceritas toti regno euidenter innotuit, quam fideliter, quam deuote, et quam intime nostrum, immo totius regni integrum secundum Deum diligas statum, cum in nostris necessitatibus et totius regni rei publice tui ipsius tuorumque uitam periculo obiicere nunquam hesitaueris. Hanc igitur egregiam uirtutem in te considerantes ac diligentes, et de cetero te erga nostram imperatoriam serenitatem fidelem et incommutabilem haberi cupientes, honore quo ipse uolueris te secundum nostram liberalitatem honorare decreuimus. Attamen quia terram tuam auro et argento et omnium preciosarum rerum copia  scimus redundare, et nichil in talibus tibi rarum existere, accipe ex Dei gratia et nostra beneuolentia tibi quam tradimus regni coronam et regie potestatis et honoris dignitatem in regno tuo.« Et hec dicens, iussit proferri coronam auream gemmis, preciosis lapidibus mire adornatam, qua uidelicet ipse imperator in summis festiuitatibus uti ferebatur  . Tali igitur diuinitus honore sublimatus, gloriosus dux Wladislaus cum ingenti tripudio et leticia suorum rediit ad sua.

Deinde eiusdem anni mense Maio  profecti sunt rex et frater eius dux Theobaldus cum cesare Friderico in Italiam aduersus Mediolanenses, qui tunc imperatorem pro quadam seditione contra Laudunenses ac Nolane urbis ciues  facta, sibi  grauiter offensum habebant. Decreuerat siquidem imperator non prius se cum exercitu ab urbe discessurum  , quam hostibus suis igne et ferro meritam rependeret ultionem. Ibi gloriosus rex et uere glorificandus Wladislaus cum suis optimatibus, ueluti quondam Iudas Machabeus, modo frontes aduersariorum conterendo, modo a tergo insequendo, modo etiam a dextris et a sinistris acriter insistendo, quot prelia laudabiliter ac uictoriose peregerit, dictu longum est. Attamen quia in bellicis certaminibus uictorie prouentus plerumque fit incertus, et uarii casus uices diuersas et difficiles in talibus ludunt, fieri non potuit quin et ipse quosdam ex suis primatibus illic amitteret. Mediolani igitur ciues  egregiam eius uirtutem et industriam considerantes,  et quia cesari foret acceptissimus, legatis ad ipsum et precibus directis, mediatorem eum inter se et cesarem esse pro offerenda digna satisfactione et pacis compositione deprecati sunt  . Ipsius ergo annuente prudenti consilio et sedulitate, prefate ciues urbis potiti sunt pace.

1159. Daniel episcopus Mediolanum ad cesarem Fridericum profectus est  , a quo benigne et honorifice susceptus est, quem in obsequio suo suis et regni negociis biennio implicatum retinuit. Interim Rome defuncto Anastasio apostolice sedis pontifice, graui exorta seditione, duo ex contrariis partibus apostolice sedi preficiendi electi sunt, Alexander  et uictor  . Pro qua dirimenda sedicione Daniel presul Romam dirigitur, ut uidelicet  utraque persona cesaris et totius regni concilio interesse debeat, et iuxta publicam et canonicam sanccionem ea que magis competeret apostolice sedis principatum obtineret. In [243 1Kb] eo sane concilio  coram cunctis regni principibus et 150 episcopis uictor iusticie uictoriam obtinuit, et concordi omnium uoto et acclamatione archisterium apostolice sedis suscepit. His igitur rite terminatis, Daniel presul a cesare et apostolico multo sublimatus honore, excellentia quoque functus legationis apostolice, profiscitur ad regem Hunorum  , et exinde ad propriam Pragensis pontificatus sedem anno dominice incarnationis 1160, in omnibus auctore Deo prospere agens, regreditur.

1161. 4. Idus Februarii Syluester Zazauensis  abbas regiminis sui 28. anno exiit a tenebris huius corporee regionis ad patriam perpetue mansionis, pro labore presentis uite recepturus brauium beate remunerationis. uir omnium uirtutum disciplina et elegantia decenter insignitus, atque adeo practice exerciciis ac theorie amori deditus, ut euidenter aduerti potuisset, hominem licet adhuc in carne positum, totum tamen spiritus sui feruore iam in celestibus constitutum. Specialis enim erat amicus parsimonie, qui lauciores dapes uel uini pocula ceu quasdam morborum materias abhorrebat, sed cibo simplici et pura fluminis unda delectabatur, conuiuia potentum et quarumlibet secularium personarum detestabatur, propter quod etiam a pluribus  minus diligebatur, quia in talibus nulli se communem exhibebat. De cuius uite laudabili qualitate multa quidem ad exemplum pie uiuendi et honestatis formam dici possent, sed quia superius iam inde me ex parte dixisse memini, et maxime quomodo operum eius in eodem monasterio magnalia, quanta  fuerint et erga diuini cultus honorem studia, euidenter extant testimonia perhibentia, hoc in loco ista sufficiant. Hoc tantum, salua omnium gratia, dixerim,

Quod locus ille patrem uix inuenit sibi talem
Moribus et uita, ceu Siluester fuit abba.
Huius post obitum Bozata, eiusdem loci prior, eodem anno per Wladislai regis et episcopi Danielis electionem in abbatiam successit, qui breui tempore, exacto unius uidelicet anni spacio, sui regiminis curam propria uoluntate deposuit. Hic namque in cenobiali conuersatione iam 30 compleuerat annos, ac a tumultu secularium actionum adeo se alienum effecerat, ut nulla penitus ratione quid in  seculo ageretur sese uel scire modicum pateretur, ideoque ad disponendas exteriores monasterii utilitates, uel ad popularium questionum examinanda iudicia prorsus extitit ignarus. Preterea tot et tam grauium infirmitatum detinebatur molestiis, ut uix aliquando quantacunque necessitas exegisset, pro utilitate ecclesie extra monasterii septa procedere potuisset. His igitur et similibus deuictus incommodis, post anni circulum onus deposuit suscepti regiminis.

Eodem anno ducellus Sobezlaus  noctu fecit irruptionem cum 60 armatis militibus in urbem Olomuez; omnes fere quos in ea reperit diuersis obprobriis dehonestari fecit. Que mox

Fama uolans Wladizlai regis pereutit aures,
 qui collecto exercitu dictam circumdedit urbem; sed cum cerneret forti custodia militum inaccessibilem sibi suisque fore urbis aditum, cautius arbitratus est magis ex ingenio quam bello iuuenilem principis animum attemptare. Per internuncios ducem inuitat ad pacem, immo spondet et firmat quam uelit pacis accipere conditionem. Princeps igitur, ut simplicissimus agnus, nil aduersi ratus, it regis in manus, pax et pacis conditio iuramenti confirmatur sacramento. Ibi Iohannes episcopus Morauie, illic iurat omnis primatus Bemie, sicut rex dictat pro pacis et fidei confirmatione. Sed ubi fides? Sacramenta uiolantur, pactio pacis exinanitur, rapitur, cathenatur princeps egregie probitatis, et in castro munitissimo Prinda  sub districtistissima  custodia multo tempore  macerandus retruditur.

1162. Diuina annuente pietate, regisque Wladislai ac etiam domni Danielis pontificis industria procurante, Regnardus abbas Zazouensis monasterii gubernacula suscepit. Hic primo Sylense cenobium   admodum honeste rexit, proprioque labore in possessionibus diuersi generis magnifice ampliauit. Primo autem anno ordinationis domni Danielis episcopi insurrexerunt quidam uiri iniquitatis contra eundem abbatem, uirum uenerandum, et quecunque criminosa de ipso potuerunt confingere, auribus pontificis crebra et importuna delatione ueriti non sunt inculeare, et quia, sicut beatus dicit Gregorius: Animo in multis occupato facile ab adulatoribus subripitur, rem ita ut conficta erat, episcopus esse credidit. uix ita uenerabilis Regnardus sine canonica audientia, nec accusatoribus seu testibus legitimis conuictus, uel confessus de obiectione criminis, abbatie priuatur honore, reiicitur de monasterio cum uniuersa sibi dilecta congregatione.  Mirum sane de tanto uiro, domno uidelicet episcopo, quod tam crudelem et tam precipitem in pastorem simul et ouile potuit dare sententiam, et quod nulli prorsus parcendum ob unius accusationem iudicauit, nisi forte, ut quidam tunc coniiciebant, sicut et postmodum rerum probauit euentus, hac occasione id eum fecisse, ut quibusdam Augustiniani ordinis regularibus, de exteris ascitis nationibus, eundem locum commendaret. Predictus uero domnus Reginhardus quarto decimo post depositionem sui regiminis  anno, tribulationes eius et patientiam Domino misericorditer respiciente, Zazouensis cenobii abba constituitur, Metensis genere, discretissimus moderator uite monastice, dilectionis et affabilitatis gratia preditus, humilitatis et mansuetudinis uirtute constantissimus, omni morum elegantia melioribus per omnia comparandus. Cui pro hominum suorum defensione stare uigilantissima semper cura fuit, cui pro assertione ueritatis nec regia maiestas nec principum potestas terrorem uel ruborem unquam incutere ualuit, cuius animum nec prosperitas ad inanem unquam emolliuit leticiam, nec aduersitas ad perniciosam deiecit mestitiam; uir in cunctis suis euentibus eundem leticie semper preferens uultum. Uniuerse congregationi plus amore quam  terrore studebat preesse, tantum namque humilitati se subdiderat, ut cum esset omnium in congregatione dignior et sublimior, in omnibus suis actibus subiectione se exhiberet. Ad humilia etiam queque opera nullus eo promptior, nullus agilior, nullus efficacior; fuit in eo peritia pingere uel sculpere quaslibet imagines ligno uel osse uel etiam diuersi generis metallo, fabrilis quoque non ignarus fuit artis, et omnis que ex uitro fieri solet compositionis [244 1Kb]





CANONICORUM PRAGENSIUM CONTINUATIONES COSMAE.

 [GERLACH.] In diebus illis regnante in regno Romanorum rege Conrado, et in Bohemia principante duce Sobieslao, Zdico qui et Henricus, bone memorie Olomucencis episcopus, habitum nostrum, quem Therozolimis uiderat, super sepulcrum uite susceperat cum multo, sicut tradunt, ymbre lacrymarum, et abdicatis ibi tam esu carnium quam ceteris uite blandimentis, reportabat memorato duci et Bohemis sicut nouum hominem ita et nouum ordinem. Quo duce in breui defuncto, successor ipsius illustris Wladislaus, nec non et uxor sua nobilissima Gedrudis, soror predicti regis Conradi, succensi exemplo et hortatione prefati episcopi, nouam ecclesiam nouo condunt ordini, erigentes fabricam uenustissimam in monte Strahow, mutato nomine ipsius in  monte Syon, anno Domini 1140, quibus optime cooperabatur idem episcopus, maxime in spiritualibus, coadunando undecunque posset religiosos fratres,  quibus et prefecit inprimis quendam Blasium. Postquam uero liquido comperit de institutione Premonstratensis ecclesie, quod inde esset initium ordinis et magisterium uite regularis, illico habita deliberatione cum ipsis fundatoribus, unanimi uoto miserunt, et de Stenueldensi domo conuentum postulauerunt. Et quidem tunc temporis ordo noster, licet necdum dilatatus, magno tamen feruebat zelo, tum in Premonstrato tum in omnibus ecclesiis nostri ordinis, et maxime in Stenueldensi ecclesia, que nullam habuit uel habet in religione secundam. Cuius tunc suauissimo tracti odore principes terrarum, undecunque gaudebant ecclesias fundare nouas, et personas ordinis euocare ad illustrationem prouinciarum suarum. Inter quos et isti fundatores, de  quibus modo sermo est, porrigentes petitionem suam prius capitulo, deinde Stenueldensi ecclesie, quod pie postulant pleno comprehendunt effectu. Nam  committitur Stenueldensi preposito, ut negotium eorum promoueat et desiderata concedat. Porro prepositus, uir Deo plenus, non tardat in hiis que in mandatis acceperat, sed assumptis secum fratribus et domino Godeskalco, qui postea abbas in Syloa factus est, proficiscitur in Bohemiam. Pragam uenit, deuote suscipitur, obligat se ad susceptionem loci, tandemque repatrians, dimittit ibi memoratum Godeskaleum a latere suo cum fratribus, qui conuentui habitacula prepararent interim lignea. Quibus paratis, iterum post anni circulum idem prepositus reuertitur, adducens secum conuentum clericorum una cum abbate quem elegerant, cui nomen Gezo, qui dominum Godeskalcum libenter apud se retinuisset, sed prepositus suus iubet eum redire in  Stenuelt ad id exspectandum quod ei diuinitus fuerat preordinatum.

Nec absurdum puto, si paucis exprimam qualiter idem Gezo, primus abbas Strahouiensis, primum in Stenuelt ad conuersionem uenerit, in hoc enim confitebuntur Domino misericordie eius, qui miris modis predestinatos suos uocat. Cum esset ipse in Colonia canonum custos et maioris ecclesie, uir diues et delicatus, quadam nocte per somnium putabat fratres suos concanonicos tanquam in gyro consedere, seque in medio eorum, cum ecce adstitit ante eos quidam horribilis aspectu, qui uirga quam manu gerebat percussit primum in capite, deinde alterum, tertio tertium, et ita flagellauit omnes hinc et inde a dextris eius et a sinistris; postremo, cum  uellet percutere et istum, declinauit ictum, et sic euigilauit. Quam uisionem secuta est mors ipsorum, et omnes in breui ex hac luce sunt subtracti, eo uidelicet ordine, quo uisione fuerant percussi; quod ille uidens et mori timens, fugit tanquam unicornis, et confugit in Stenwelt ad portum monasterii, conuersatus ibi iuste atque regulariter usque in diem quo assumptus est in abbatem. Sane idem Gezo uir erat totius probitatis et industrie, prouidus dispensator tam in spiritualibus quam temporalibus, magnus zelator discipline, cuius institutione uiget adhuc et regitur Strahowiensis ecclesia. Ita memoria eius in benedictione est, cum post mortem non moritur,  et opera eius rediuiua semper eum uiuere protestantur.

[uINCENT.] Anno dominice incarnationis 1154. rex Conradus uiam uniuerse carnis ingreditur, pro quo Fridricus suus patruelis, dux Sweuie, miles armis strenuus, in regem eligitur, qui totius orbis gubernacula regere cepit.

Anno dominice incarnationis 1155. dux Wladislaus a rege Fridrico in maximam recipitur gratiam. Filii autem Sobieslai exules domino regi Fridrico adherent fideliter, et ab ipso et principibus eius honorifice tractantur.

Anno dominice incarnationis 1156. rex Fridricus collecta plurima principum et aliorum militum multitudine, Henrico duce Saxonie et Fridrico, filio regis Conradi, aliisque principibus sibi adiunctis,  Romam ad papam Adrianum, ut eum ad cesarem iure debito consecret, iter cum forti manu militum arripit. Cum autem in exitu Alpium ante ueronam ciuitatem ad Geruardam castellum inexpugnabile perueniunt, ueronenses tanquam de suo iure transitum sibi et suis prohibent, dicentes eum non esse in cesarem consecratum, propter hoc eum ex eorum iure eis debere pecuniam persoluere, si inde Romam transire uelit; postquam autem eum in cesarem consecratum receperint, ei tunc honorem ut cesari debitum persoluerent, non ante. Hec rex Fridricus audiens iram reprimit, et eam dissimulans, uerba dans bona, pecuniam quam exquirunt eis promittit, et tanquam super hoc securitate data, ueronam illesis exercitibus suis transit. Regalibus itaque  ultra positis exercitibus, mandat ueroniensibus ut pro debita pecunia ueniant; qui uerbis eius credentes, 13 nobiliores, plurimis nobilibus eis adiunctis, pro pecunia eis promissa ad regem dirigunt. Quos rex hilari uultu suscipiens, de promissa pecunia uerbis datis optimis, eos capi precipit. Et cum quidam ex eis de propinquiori linea cognatum eius se esse diceret, et hoc testimonio comprobaret, propter hoc eum altius tanquam nobiliorem suspendi precipit, posteris suis hoc relinquens exemplum, et ceteris timorem incutiens, ne talia contra dominos suos agere presumant.

[uINCENT.] Interea Papienses, Cremonenses ei tanquam domino suo carissimo cum multa electa militia occurrunt, et in seruitium eius regiam uiam  proficiscuntur. Tandem rex optatam ingreditur Romam, et in constituto tempore a domino papa Adriano in imperatorem consecratur. Cumque consecratione peracta in stationibus regalibus, in planitie pulcherrima ante regiam urbem Romam positis, de eorum iure cibos sumerent, Romani antiquum fastum somniantes, de domini imperatoris consecratione tanquam contra eorum uoluntatem facta indignati, forti manu contra ipsum armantur. Quid plura? Armate acies contra Tyberim progrediuntur. Hec dum imperator audit, contra armat exercitus, et nullum in eos insultum fieri precipit, quo usque in planum progrediantur. Lateranenses contra imperatoris exercitus in planum campum egrediuntur. a primis aciebus congrediuntur, fit pugna; uerumtamen  tamen cum imperator Fridricus cum filio regis Conradi et aliis principibus eos in fronte uiriliter cederet, Henricus dux Saxonie eos a ponte Tyberis a tergo, ut uir bellicosus, armis fortiter inuadit, et cum iam ad ferream portam, que in medio pontis est, fere peruenissent, Lateranenses hoc conspicientes, et inter duo mala minus malum eligentes, tam ab hostibus quam a suis ferream portam claudunt, et sic miserabiliter prostrati, quidam gladio, quidam naufragio interierunt, reliqui capti, domino imperatori numero 400 sunt presentati. Quos dominus imperator Petro, Romane urbis prefecto, qui ei fideliter adheserat, tradidit, cuius ipsi tam Rome palatia quam alias munitiones destruxerant, ex  quibus prefectus urbis quosdam pro tanto ausu puniuit suspendio, a quibusdam ad destructa sua reedificanda palatia plurimam accepit pecuniam, et sic imperator in planissimis campis optata potitus est uictoria. Post hanc itaque imperator uictoriam, cum domino papa Adriano federe et pacto inito, quod Romanos, qui hostes imperii se fecerant, nec ipsum regem Sicilie, qui imperio non obaudiebat, sine consilio et uoluntate domini pape, nec e conuerso dominus papa sine consilio et uoluntate domini imperatoris in gratiam eos reciperet, feliciter in Lombardiam reuertitur. Mediolanensium itaque non immemor offense, Terdonam ciuitatem, Spoleto non longe ab urbe Roma iam destructo, que contra imperatorem cum Mediolanensibus iurauerat,  obsedit, et forti militia eam cingens, Papiensibus, Cremonensibus et aliis Lombardie ciuitatibus ei auxilium prebentibus, plurimis ex utraque parte peremptis, funditus destruit, uictis solam salutem tribuens. Hec ista regalis et fortissima ciuitas Terdone uicina, que cum ea iuramentis Mediolanensibus assibilauerat, considerans, ad dominum imperatorem confugit, et secundum uoluntatem eius omnes turres et munitiones suas destruens, eum suo placat seruitio.

Anno dominice incarnationis 1157. Fridricus imperator generalem curiam Wirezburk in festo pentecosten principibus suis indicit, ubi dominam Beatricem, filiam ducis Burgundie, specie et decore quodammodo quasi humanas formas superantem,  tanquam diuinam sobolem sibi iungit matrimonio. Hiis nuptiis inter alios principes dux Wladislaus cum domino Daniele Pragensi episcopo affuit; sicut tanti imperatoris decet, nuptie celebrantur feliciter. Ubi dominus imperator intolerabilem superbiam Mediolanensium aperit suis principibus, qui, hoc audito, ut tanquam hostes imperii digna corrigantur pena, dant consilium.

Anno dominice incarnationis 1158. Fridricus imperator ducis Wladislai exulis Polonie et sororis sue, que ei matrimonio iuncta fuerat, misertus, ad eum ducatui suo restituendum in Poloniam parat exercitus, quam cum plurimis intrans exercitibus crudeliter deuastat. Principes autem Polonie tante fortitudini eius resistere non ualentes, mediante  duce Wladislao Bohemie, ad gratiam eius ueniunt, sic tamen, quod nudos gladios supra colla sua portantes, imperiali representantur maiestati; in gratiam domini imperatoris recipiuntur, pro satisfactione datis obsidibus, et iuramentis receptis, quod contra Mediolanum 300 armatos milites in auxilium domino imperatori mittere debeant.

Anno dominice incarnationis 1159, dominus imperator solemnem curiam suis principibus in natali Domini Magdeburk indicit, ubi portatis regalibus et solemnitate feliciter peracta, ut regii sanguinis sui memores ad conterendam Mediolanensium superbiam, ei suum prebeant auxilium, eos commonet et exorat. Quod principes eius unanimi uoto ei fideliter promittunt.  Wladislaus quoque dux Bohemie tantos et tot principes contra Mediolanum in arma iam paratos esse considerans, in persona sua cum sua militia ei in adiutorium se uenire promittit. Dominus quoque Daniel Pragensis episcopus cum suo duce hunc laborem contra Mediolanum suscipere non recusauit. Ob tantum laborem imperator Wladislaum ducem Bohemie regio exornat dyademate, de duce regem constituens. Fridrici imperialis finitur curia, contra Mediolanum parantur arma, undique Mediolani sonat obsessio. In condicto tempore ad obsidendum Mediolanum de diuersis partibus mundi mouentur exercitus; Fridricus imperator et sui duces, marchiones et alii principes contra Mediolanum proficiscuntur. Wladislaus rex Bohemie, prior Alpes superat,  et ueronam feliciter transiens, ante Brixiam ciuitatem regiam suos ponit exercitus. Brixenses contra eos exire nec tante militie se committere presumentes, solummodo muros suos costodiunt. A Bohemis tota Brixiensis deuastatur prouincia. Post pauco tempore imperiales exercitus adueniunt, pro aduentu imperatoris omnes exercitus tripudiant gaudio. Super Oleam flumen regium imperiales ponuntur exercitus. Ad Aduam flumen uehementissimum perueniunt, ubi pontes fractos inueniunt, et Mediolanensis prouincie maximam multitudinem hominum, transitum aque eis prohibentium. Supra ripam iuxta preruptum pontem imperialia ponuntur tentoria, quibus undique replentur campi; infra autem has stationes fere per milliare domini Wladislai  regis Bohemie et domini Danielis Pragensis episcopi et aliorum principum Bohemie ponuntur tentoria, post tot labores dulces capiuntur cibi. Interea Odolen filius Zris, miles strenuus, cum duobus militibus uadum inuenire pretemptat, quod non inueniens mediis fluctibus se committit, uno tantum socio eum sequente, quos mediis fluctibus sic rotari uidimus, quod nunc ipsi super equos, nunc equi super eos rotari uidebantur. Tandem Deo eos adiuuante incolomes flumen transeunt, tertius uero eorum socius, uel quia equum uel quia cor debile habuit, ad ripam reuertitur. Hec dum regi Bohemie referuntur, uidelicet duos milites uadum inuenisse, abiiciuntur tabule, et tympanum, signum bellicum,  percutitur, armantur milites, ipso Wladislao rege Bohemie, strenuo et illustri milite, eos precedente, inter medios precipites fluctus suos impellunt dextrarios, et sic diuina pietate eos conseruante, tam duros, tam precipites superant fluctus, plurimis ibi militibus naufragio perditis. Sic rex Bohemie superatis fluctibus sua forti armata militia suos irruit in hostes, eos ex omni parte armata militia circumdans, ceduntur, ligantur, capiuntur plurimi. Ex utraque parte ad celum leuantur clamores, Bohemorum leti de uictoria, Mediolanensium funesti de inopinata miseria. Imperatoris autem exercitus primo Mediolanenses putant suis in adiutorium uenisse, uerumtamen cum Bohemos suos aduersarios uiriliter cedere considerant, leti de tanta uictoria  letos ad celum clamores leuantes, quomodo uel qua arte tam precipites fluctus superauerint, mirantur. [uINCENT.] Bohemi sic eis superatis castella, uillas, predam capientes, plurima que possunt igni committunt. Rex interea ad pontem imperatoris se transfert, pro reparando ponte sollicitus, ex utraque parte, tam imperatoris quam regis, trabes comportantur ponti utiles. Interea tantum laborem nox dirimit. Summo diluculo nuncius uenit, Mediolanenses ad defendendum uadum suis in auxilium uenisse.

Non fit mora, armatur militia, pugnatur acriter, Mediolanenses uicti fugam ineunt; nec mirum, mors etenim in tali re uel ferro uel pedibus uitanda est. Bohemi, ex eis plurimis interfectis, 80 nobiliores  de militia Mediolanensium capiunt, et eos regie tradunt potestati, quos rex Bohemie imperatorie ad eius honorem tradidit maiestati. Dominus imperator per reparatos pontes cum suis exercitibus flumen Aduam feliciter transit. Trenez firmissimum castrum Mediolanensium obsidet, quod in breui capit. Inde uenitur ad Laudam ciuitatem quandam ualde nobilem, quam Mediolanenses funditus destruxerant. In medio ciuitatis destructe imperialia ponuntur tentoria, cuius imperator destructionem considerans, magis ad destructionem laborat Mediolani. Dum hec geruntur, Mediolanenses ad curiam domini imperatoris cum eius conductu ueniunt, de suis excessibus condignam satisfactionem domino imperatori offerentes. Principes hec audientes,  ut dominus imperator in gratiam suam eos recipiat, consulunt. Surgens autem Anselmus, Rauenatensis ecclesie archiepiscopus, contra hec respondit: »Non est, inquiens, uobis nota astutia Mediolanensium; dulcia quidem uobis uerba et humilia offerunt, sed astutam uulpem sub pectore seruant, mensura qua aliis mensi sunt remetiatur eis. Ecclesias Dei, ciuitates liberas imperatoris destruxerunt, et eorum destruatur Mediolanum; nullam in eis fecerunt misericordiam, nec eam consequantur.

Hoc dominus imperator cum suis principibus audiens, eius acquieuit consilio, et per sue abiectionem cyrothece, ex more antiquorum imperatorum,  eos publice in suum bannum mittit, per hec eos ostendens esse manifestos hostes imperii. Hec considerans leta iuuentus fremit in arma. uersus Mediolanum armata progreditur militia, ut in arma ad signum domini imperatoris tota militia sit preparata, indicitur. Dies oritur, multis mortem, multis uictoriam importans. In campis planissimis, iam ante Mediolanum exercitibus aptissimis, imperiales armantur exercitus. In prima itaque fronte militie Ludouicus frater imperatoris, palatinus comes de Reno, in primo flore iuuentutis sue, ex antiquorum suorum precessorum [245 1Kb] dignitate Sueuorum armata  militia, Papiensium et Cremoniensium, qui huius expeditionis fabricatores exstiterant, sibi militia adhibita, in campestria progreditur. Secundum locum Fridricus, filius regis Conradi, in annis iuuenilibus, dux de Rotmbuk [246 1Kb] , cum sua forti militia possidet. Ad hunc exercitum augendum Hugo marchio Montis Ferrati cum ueronensium, Brixensium, Mantuanensium forti militia accedit. Tertium locum obtinet Wladislaus rex Bohemie cum suo exercitu, quem de tota militia sua in unum collecta collegerat, ualde magno, forti possidet. Quarto loco Henricus dux Austrie cum suo maximo exercitu ponitur. Quinto loco Otto palatinus comes de Ratispona et cum Fridrico et Ottone, fratribus suis, et plurima Bauarorum militia. Sexto loco ipse imperator  Fridricus cum suo exercitu, cuius longitudinem et latitudinem comprehendere difficillimum erat. Septimo loco Fridericus Coloniensis archiepiscopus, et exercitus Theutonicorum et Lombardie principum procedit, magna fortitudine collectus [CONT 1. COSMAE 1136] Post hec multitudo principum, quam dinumerare nemo poterat, quorum tu, Deus, Signa, potestates, cursus, loca, tempora nosti. [uINCENT.] Sic tanti et tot exercitus, candore ferri horribiles, uersum portam Mediolanensem---Romana porta dicitur---procedunt, et sic nullo impediente ad urbem diu optatam perueniunt. Mediolanenses autem in campis contra tot et tantos exercitus bello se committere non presumentes, fossata sua et munitiones muniunt, quas circa muros fecerant,  armata manu custodiunt. Dominus autem imperator uidens eos extra munitiones non audere procedere, ante predictam portam, que Romana dicitur, nomine et re maior, sua figi precipit tentoria. Et ut circa alias portas Mediolanenses aliorum principum figantur tentoria precipit, et in breui fit quod precipit, ad diuersas portas diuersorum principum figuntur tentoria. Mediolanenses uero ex qua parte eos inuadere possint considerant, et in prima militia exercitum Ludouici fratris imperatoris inuadendum, qui ad portam sancti Dionisii suos posuerat exercitus, suum ponunt studium, et circa horam uespertinam armata manu ut fortius possunt ad bellum progrediuntur. Quibus predictus princeps  ut strenuus miles cum sua forti militia occurrit. Fit pugna ex utraque parte, fortissimi ceduntur milites, nunc hi uincunt, nunc illi. Hec audiens Wladislaus rex Bohemie, tympanum, signum bellicum, percuti precipit. Non fit mora, armatur militia, pugnantibus in auxilium progreditur. Luduicus frater imperatoris Mediolanenses a se repellere fortius instat.

Interea Wladislaus rex Bohemie in suis splendidus armis, cum sua militia primam militiam Mediolanensium aggreditur, ipsum principem eorum et uexilliferum, Dacium, medium lancea perfodit, qui  ibi perfossus occubuit. Ceteri uero milites tam Bohemie quam Theutonie, qua qui possunt, irruunt in hostes. Umbo umboni alliditur, pes pede teritur, fortium uirorum fortissimi resonant ictus. Ex utraque parte fortissimi ceduntur milites, a uespertina hora usque ad crepusculum durat prelium. Mediolanenses uicti, plurimis interfectis et captis, intra muros se retrahunt. Tali a chorea militum Mediolanenses undique cinguntur. Dominus autem imperator singulis diebus cum exercitibus, ne aliqui inde exire possint, Mediolanum circuire non cessat, singulis diebus diuersi in eos fiunt insultus; interfectionibus, captionibus artantur plurimis, quos intus pauor, foris uastabat gladius.

[Ann. Prag.] Anno dominice incarnationis 1160.

 Hoc Mediolano Daniel presul redit anno.

Anno dominice incarnationis 1161.

[uINCENT.] Anno dominice incarnationis 1162. Theobaldus profectus est cum filio regis in auxilium imperatori, et Sobieslaus captus est  .

Anno Domini 1163.

1164. [Ann. Prag.] Wladislaus rex terram Hunnorum intrauit, regem Grecorum ex ea perturbauit, Ungarorum optimates pacificauit.

1165.

1166.

1167.

1168. [Ann. Prag.] Theobaldus dux, et Daniel episcopus in Italia obiit, cui Fridericus quartus decimus episcopus successit  .

 1169.

1170.

[GERLACH.] Anno dominice incarnationis 1171. sanctus Thomas archiepiscopus Canturiensis martyrizatus est.

1172. [Ann. Prag. Wladislaus rex cum cesare Poloniam intrauit  .

1173.

1174. Sobieslaus a uinculis dimittitur  , et dux constituitur.

1175. Odalricus dux, frater Sobieslai, profectus est Mediolanum.

1176. Sobieslaus dux uastauit incendio Austriam. Nimia siccitas attenuauit fruges. Sobieslaus pugnauit  contra Fridricum in Bohemia. [GERLACH.] Ipso anno 15. Kal. Februarii obiit rex Wladislaus, fundator Strahouiensis  .

 1177. [Ann. Prag.] Odalricus dux a fratre Sobieslao capitur. Ipse Sobieslaus a Bohemis de solio pellitur  . Fridricus filius regis Wladislai inthronizatur. Sobieslaus in exilio obiit  .

1178. Fridricus episcopus obiit  , cui ualentinus quintus decimus successit.

1179.

1180.

1181.

[GERLACH.] Anno Domini 1182. Strahouiensis ecclesia secundario dedicata est, uidelicet 7. [247 1Kb] Kal. Maii a uenerabili domino Adalberto, Salceburgensi archiepiscopo, et hoc hac de causa, quia maius altare motum [248 1Kb] , et chorus fuerat subleuatus. Presentes erant canonici Pragensis ecclesie fere omnes  et abbates multi, quorum unus et precipuus, licet suo iudicio humillimus, abbas Godescalcus, tantam sollemnitatem sermone suo adornans. Inter alia que locutus est hec quoque dixit: »Assum, inquit, o fratres karissimi, en alteri dedicationi uestre, qui prime quoque interfui, et uideor mihi uidere statum domus huius ualde diuersum ab eo qui tunc erat. Tunc enim rebus pauper et meritis fuit diues, modo uersa uice rebus creuit, et disciplina deperiit.« Atque in hunc modum reprehendenda reprehendens et ad honesta prouocans, monita salutis porrigebat eis.

1182. [Ann. Prag.] ualentinus episcopus obiit. Henricus sextus decimus successit, qui in episcopatu ducatum obtinuit postea.

 1183. Conradus dux Morauie Pragam obsedit  .

1184. Bohemi cum Morauis bellum commiserunt  .

1185. Wenceslaus dux Pragam coactus obsedit, et spe fraudatus recessit  .

1186. Eclipsis solis fuit. Mortalitas hominum facta est.

1187. Fridricus dux cum omnibus primatibus terre sue, similiter et dominus episcopus Henricus  cum abbatibus et uniuerso clero uocati sunt ad curiam cesaris, et magna synodus habita est  . Ipso quoque anno Theobaldus a fratre suo  Fridrico iussus est capi, sed a quibusdam  fautoribus premonitus, fuga lapsus est.

1188. Iherosolima a paganis obsessa est et tradita Saladino.

 1189. Fridricus dux obiit. Conradus, Morauie laudabilis dux, successit. Theobaldus recepit prouincias suas. Romanus quoque imperator cum innumerabili multitudine christianorum contra paganos pugnaturus, ultra mare uiam tenuit, et ibi in naufragio uitam finiuit, et in Antiochia sepultus quiescit. Quem etiam multi nobiles Bohemice terre primates cum duce Theobaldo secuti inopinata morte sunt preuenti.

1190. Dux autem Conradus cum filio imperatoris in Apuliam est profectus, ubi famosissimum de se referens triumphum, heu! immatura morte est preuentus, Ossaque delata sua Prage sunt tumulata,  Quique gemant flentes super hunc et corde dolentes: »Ach! ach! Conrade dux crebro commemorande, uiuas in Christo mundo translatus ab isto!«

1191. Wenceslaus dux in solio paterno  consedit, quod uix in tribus mensibus possedit.

1192. Wenceslaus dux de solio pellitur. Prziemysl dux efficitur. Ciuitas Praga obsidione circumdatur, nec capitur. Tandem post tres menses, ipso  duce Wenceslao permittente, per internuncium imperatoris nunciatur, in manus domini episcopi traditur. Dux autem Wenceslaus, dum in confinibus Zribie iter ageret, per insidias uersipellis [249 1Kb] marchionis  eiusdem prouincie capitur, et in munitissima custodia clauditur, solo Spitigneo  euadente. Eodem anno dux Prziemysl  quorumdam Theutonum  prouinciam uastauit, et imperatorem  ex hoc in iram concitauit. Dominus quoque episcopus ad limina sancti Iacobi apostoli causa orationis uiam tenuit, quem imperator propter pecuniam sibi pollicitam detinuit, et sic impeditus, reuersus est in Bohemiam.

1193. Intrante Martio dominus episcopus Henricus [250 1Kb] ad imperatoris curiam regreditur, et intrante  Augusto cum magna gloria et honore in Bohemiam cum ducello Spitigneo reuertitur, gestans ab imperatore sibi tradita uexilla ducatus, non tamen obmittens nomen et dignitatem sui episcopatus.

1194.

1195.



I. WENCESLAI I REGIS HISTORIA.


 Igitur rex Wenceslaus anno primo et pluribus annis regni sui clerum secularem et religiosum multum dilexit, et ecclesias Dei ac ministros earum libentius honorauit. Procedente autem tempore, patre suo iam uiam uniuerse carnis ingresso, ciuitatem Pragensem fecit murari, et alias uillas forenses, que iuxta uulgare nostrum dicuntur ciuitates, muniri precepit lignis uel lapidibus, compellens religiosos et seculares clericos ad earumdem ciuitatum munitiones uel fossata constituenda. Quo regnante pluribus annis pax bona uiguit. Predones et latrones ecclesiarumque infestatores et alii quam plures maliuoli grauamina uel molestias inferre cessauerunt, uel qui inferebant, deprehensi sententiam capitis subierunt. Sub eius etiam temporibus adinuentus est  in Bohemia ludus tornamentorum, 1245, regni autem regis Wenceslai 15 [251 1Kb] ---uel 16. Idem rex uoluntati sue carnis deditus, cepit solitariam uitam amare, et castella uel domos ad hoc fabricatas cum paucis solus inhabitare, pace tamen bona et quiete per totum adhuc regnum eius uigente.

Sub eius etiam regni temporibus plures domus  religiosorum fabricate sunt in ciuitate Pragensi, uidelicet fratrum predicatorum ad sanctum Clementem, fratrum minorum ad sanctum Iacobum, pauperum dominarum ad sanctum Franciscum, templariorum ad sanctum Laurentium, hospitaliorum uel stellariorum ad sanctum Petrum in uico Theutonicorum, et plures domus earundem religionum in regno Bohemie, rege predicto annuente, sunt fabricate.

Anno dominice incarnationis 1249  regni autem Wenceslai regis 20, 2 Kal. Augusti nobiles terre Bohemie et natu maiores filium eiusdem regis Wenceslai nomine Premisl sibi in ducem uel in regem acceperunt, et sibi fidelitatem in claustro Pragensis  ecclesie iurauerunt, patre penitus ignorante  . Quod dum pater audiuit, egre tulit, sed sibi innata discretione dissimulauit. Anno uero regis Wenceslai regni sui 21, predictus rex cum copioso exercitu Bohemorum et Australium et Ungarorum Bohemiam intrauit, et in Wissegrad casto suo cum exercitu resedit Idus Februarii. Octaua autem die inde recessit, et flumen Wltauam  sub uilla Buben cum omni exercitu suo secure transuadauit; et ueniens in claustrum in monte Syon  , aliquot diebus ibi mansit, exercitu suo circa et ultra montem et in claustro Brzewnow commorante. Unde sexto die profectus, ad ciuitatem Zatecz accessit, et eam suo dominio sine Marte subiugauit, alias autem plures uillas uastauit, predauit, incendit. Circa finem anni predicti et initio anni sequentis, in hyeme tamen, multa facta sunt incendia in regno Bohemie.

Composita itaque pace et firmata iuramentis concordia, ac confectis super hoc instrumentis, rex uiam tenuit uersus Liutomierzicz, mandans uniuersis ecclesie Pragensis diecesis prelatis et canonicis, ut infra octo dies sibi occurrant, pro uiribus  suis sibi assistere non obmittant, dato super eodem negotio a domino papa Innocentio Iu exsecutore domino Misnensi episcopo  , quod si prelati ecclesiarum Bohemie et canonici non curassent regi occurrere, et eidem pro uiribus suis assistere, excommunicatione plecterentur et suis beneficiis tandem priuarentur. Super eodem etiam negotio litera noui regis Almanorum  similem penam continens fuit oblata, et canonicis et aliis clericis in ecclesia Pragensi publice fuit recitata. Filius autem regis credens illam pacem esse ueram et non simulatoriam, ueniens cum suis Prage habitauit, urbi et ciuitati firmissimam adhibens custodiam, ac deinde ad alia que sibi in sortem euenerant transiuit  oppida et castella.

Interea rex moram faciendo in Liutomierziez infra aliquot septimanas copiosum congregauit exercitum, ubi plures prelatorum ecclesiarum et quidam canonicorum eidem occurrerunt, ac suas eidem personas et xenia rerum uaria cum seruitio fideli presentauerunt. Rege interim suam cum suis fidelibus curiam in eadem ciuitate celebrante, mittitur edictum et per omnia fora uicina proclamatur sub obtentu gratie regalis ac pena sententie capitalis euitanda, quatenus omnes iniuriarum molestie, spolia uillarum et rapine cessare debeant, et omnes tam nobiles quam pauperes pace tranquilla gaudeant. Celebrata igitur curia et consilio ualde secreto habito, rex cum suo exercitu iter arripuit procedens  uersus Saczska, in qua processione plures peregit  noctes, quibus plurima grauamina pauperibus sunt illata, et plures uille omnibus rebus spoliate, ac uaria et inaudita commissa sunt facinora. Tandem perueniens Saczska in sua pausauit munitione, dicens se processurum uersus Morauiam, deinde uersus Ungariam; sed aliter rei probauit euentus.

Imminente siquidem festo assumptionis gloriose uirginis , filio regis interea in castro Prage commorante, rex missis militibus suis Nonas Augusti ciuitatem  cepit, ut creditur, quibusdam ciuibus eam sibi tradentibus, et eodem die post meridiem eamdem cum suis intrauit. Cui episcopus Nicolaus cum fratribus minoribus solemniter occurrit, ac eum cum processione et magna utriusque sexus turba, signis per omnes ecclesias ciuitatis  sonantibus, honorifice suscepit, et in ecclesiam sancti Francisci cum magno populi gaudio deduxit. Filius autem regis, qui tunc manebat in castro, intelligens placitum patris sui penitus uiolatum, et ciuitatem uidens esse captam contra suam uoluntatem, castro Pragensi fidelibus suis ad custodiendum commisso, se ad loca transtulit tutiora. Quidam uero de fidelioribus suis, quibus episcopalis curie  defensio erat commendata, uidentes uires suas ad eius tutelam non posse sufficere, omnibus in ea rebus noctu sublatis, eadem nocte eam incenderunt, et onusti uariis rebus ad castrum confugerunt. Sequenti uero die  rex missis militibus suis turrim, que sita est circa pedem  pontis, et curiam episcopalem adhuc fumantem cepit nullo resistente, et in eis presidium fortium uirorum. Inde cum suis consilio habito et placito suo iam secundario uiolato, quod filio suo et nobilibus terre bona fide promiserat, ordinauit exercitum ad expugnandam urbem  Pragensem, disponens uiros bellicosos uersus orientem, uersus occidentem et uersus aquilonem, qui predictam urbem impugnarent [252 1Kb] , ac neminem urbem intrare uel exire permitterent. uiros etiam impios de Gililaw  duxit, et machinas plures contra urbem erexit; dominas etiam de claustro  exire mandauit. Nobiles autem quidam cum suis ministerialibus, qui ad custodiam urbis predicte fuerant relicti, modis omnibus resistebant, et muros urbis uiriliter  defendebant arcubus et balistis. Superueniente autem  gloriose uirginis assumptione, rex militibus suis et castri defensoribus treugas imposuit, ut nullus de suis uel aduersariis tam solemni die aliquid molestie uel alicuius dolorem lesionis pateretur. Nomini tamen de habitatoribus castri ad ciuitatem ueniendi licentiam indulsit. Fuit itaque nimia aque penuria hominibus in castro obsessis, et pabuli defectus equis et pecoribus in tantum, ut si plures dies obsessio castri protraheretur, homines et equi ac pecora simul pre nimia aque carentia ac pabuli defectu mori cogerentur. Transacta igitur solemnitate beate uirginis secure et pacifice rex sequenti die  suam festiuitatem celebrauit, et magnificum suis [253 1Kb] principibus, clericis ac laicis preparare fecit  conuiuium. Quoniam ipso die omnibus indutus ornamentis regalibus ad ecclesiam sancti Francisci uenit, et coronam regalem per manus episcoporum, Pragensis uidelicet et Olomucensis, capiti suo impositam suscepit, et sic clamide regali indutus ac pomum et sceptrum in manibus gestando, sacra missarum solemnia ecclesiam intrauit auditurus, et audiuit deuotius quam missam Olomucensis episcopus celebrauit, et ad eius officium plurimos cereos pro gratia uel fauore regis procurauit. Quibus finitis, uentum est ad conuiuium, quod erat secundum magnificentiam regiam preparatum, cui episcopi supradicti et aliarum ecclesiarum prelati interfuerunt. Nobiles uero Bohemie, secundum suorum officia beneficiorum, diuerso glorie apparatu ornati, decenter ad illud  ministrauerunt. Missum est etiam a rege pro filio suo et baronibus sibi adherentibus, ut ad eius presentiam quantocius uenirent, ac de reformatione pacis et statu terre meliore secum tractarent. Filius denique ad patrem ueniens, se per omnia patri subdidit, et pro omnibus nobilibus, qui se offenderant, supplicauit. Ad cuius precum humilitatem filium et nobiles in plenitudinem sue gratie suscepit, ac ipso die omnibus cum lacrymis oscula pacis porrexit. Interea filius ex ammonitione suorum, uel ut melius dicam, necessitate, castrum Pragense et alia castra in manus patris resignauit, et se penitus subdendo  patri cum suis omnibus sue gratie commendauit, dicens se libentissime fore contentum, quibus largitas ipsius ipsum esse contentum uoluisset. Super quo rex multo tractatu habito, marchiam Morauie cum omnibus attinentiis filio concedit, media duntaxat moneta Giglauie sibi retenta, et sic eum a se recedere gratuita licentia permisit. Postea rex cum suis fidelibus salubri inito consilio, feria sexta circa crepusculum diei, que tunc occurrebat 13 Kal. Septembris, castrum Prage pedester intrauit, eiectis tamen prius omnibus, qui fuerant eiusdem castri custodes, ubi in porta castri a prelatis et clero ecclesie cum processione receptus est, et honorifice ad ecclesiam deductus cum hymnis et laudibus,  signis maioribus ecclesie maioris resonantibus, ac populo et nobilibus terre qui tunc aderant Hospodin promiluy ny resonantibus. Rege tunc temporis infra castrum commorante, priuilegium de omni libertate quam petierant domino episcopo et canonicis maioris ecclesie conceditur, et scriptum ac sigillis regalibus confirmatum, in manus episcopi donatur duplicatum. Rex autem tribus diebus in castro commoratus, et ad sue beneplacita uoluntatis rebus ordinatis, quarto die, que tunc occurrebat 9 Kal. Septembris, primo mane castrum est egressus, et ad castella sua uiam arripuit, in quibus prius solitus fuerat habitare. Post euolutionem uero quatuor septimanarum rege in quodam castello Tyrow  nominato commorante, filius eius cum quibusdam  nobilibus ad eum accessit, petiturus sibi et fidelibus suis gratiam ampliorem, quam per plures nuncios eidem filio et nobilibus promiserat, si ad eius in prefato castello ueniret presentiam. Tunc rex nacta opportunitate, quam animo suo diu conceperat, filium suum et quosdam nobiles in eodem castello detinuit, ac penitus immemor sue promissionis, filium suum in quandam munitionem firmissimam  transmisit custodiendum. Nobiles autem terre remisit ad castrum Prage districtissime precipiens eos binos et binos in singulis carceribus detrudi cathenatos.



II. ANNALIUM PRAGENSIUM PARS I.


1196. 17 Kal. Iulii obiit Henricus [254 1Kb] episcopus  , qui fuit dux Bohemie.

 1197. Dux Spitigneus superauit Prziemysl ducem. Eodem anno cecatus est. Hic Prziemysl a Philippo imperatore coronatus est.

 1199. rex [255 1Kb] Prziemysl sublimatur in regem  , et dimissa uxore sua  duxit Constantiam sororem regis Ungarie  .

 1198. Brzieczislaus dux et episcopus ab hoc seculo migrauit  .

1199. Fridricus episcopus quartus decimus obiit. Daniel secundus eligitur in episcopum. Wladislaus [256 1Kb] de ducatu cedit fratri Prziemysl, et hic ibidem suscepit ducatum  .

 1200.

1201. terre motus fuit ubique.

1202.

1203. Conradus dux Morauie Pragam obsedit [257 1Kb] . Rex Prziemysl rebellans Philippo regi, Ottoni imperatori fecit hominium  .

1204. sanctus Procopius canonizatus est. Eodem anno Bohemi cum Morauis bellum commiserunt.

1205. rex Prziemysl in gratiam Philippi rediit, et obsides pro 7000 marcarum dedit.

1206. dux Lestko  cum fratre Conrado  occiderunt Romanum regem Prutenorum  . Philippus cepit Coloniensem episcopum  , et Ottonem fugauit.

1207. sol eclipsim passus est. Eodem anno Gunegundis, filia regis Philippi, data est in matrimonium Wenceslao  filio regis Prziemysl.

1208 Philippus occisus est imperator ab Ottone palatino.

1209. Otto Rome imperator efficitur.

1210. Conradus dux in Apulia obiit. Otto excommunicatur.

 1211. rex Prziemysl rebellat imperatori, et Chyrninus eiicitur de Bohemia.

 1212. allatio reliquiarum Thome, Iacobi, et Thaddei apostolorum, et sancti Mauritii de Theutonia in Pragam. Cyrininus  , camerarius regis Bohemie, pellitur de prouincia a rege et ab uniuersis primatibus. Fridricus rex Sicilie uenit in Theutoniam.

1213. regina Ungarie interfecta est  .

1214. Daniel secundus, Pragensis ecclesie episcopus, obiit; cui Andreas succedit.

1215. Andreas ordinatus in episcopum Pragensem Rome in die sancte Cecilie  concilium Rome celebratur.

1216. fratres sancti Adalberti portati sunt in Pragam. Eodem anno 4 Idus Aprilis Andreas episcopus posuit interdictum in Bohemia a diuinis et a sepultura  , deinde Romam declinauit  .

1217. 4 Kal. Iunii archiepiscopus Magontinus  Bohemie interdictum relaxauit  . Eodem anno multitudo christianorum ultra mare profecta est.

1218. episcopus Wratislauiensis Laurentius cum Theobaldo  duce Bohemie in Prussiam profecti sunt.

1219. hyems calida fuit et pluuiosa. Eodem anno episcopus Andreas Pragensis secunda uice posuit Bohemiam sub interdicto

 1220. Poloni a Pruzis occisi sunt, et a Ruthenis furore gladii interfecti, et a fossoribus auri mactati miserabiliter interierunt.

1221. Gregorius cardinalis  a rege Prziemysl et ab uniuerso clero honorifice susceptus, ecclesias aperuit et interdictum relaxauit. Honorius  papa confirmauit ordinem predicatorum.

1222. Wladislaus dux Morauie, frater regis Prziemysl, obiit  . Eodem anno stella insolite claritatis in occidente mundo apparuit.

1223.

1224. Andreas episcopus Pragensis Rome existens in exilio obiit. Eodem anno Peregrinus electus est in episcopum Pragensem.

1225. Conradus cardinalis  Bohemiam intrauit. Wladislaus marchio Morauie  , frater regis Wenceslai, obiit.

1226. Predicatores receperunt domum in ciuitate Pragensi.

1227. 14 [258 1Kb] Kal. Ianuarii Iohannes  episcopus consecratus est  . 17 Kal. Septembris consecratum est altare sancte Katherine uirginis.

1228. Wenceslaus rex consecratus est cum uxore sua Cunegunde regina in ecclesia Pragensi a uenerabili Ziffrido Maguntino archiepiscopo in dominica qua cantatur: Esto mihi. 16 Kal. Iulii consecrata est capella sancti Thome  .

1229. Legatus apostolici, Symon dictus, omnium prouentuum decimam quesiuit ab ecclesia. Idem Symon omnes conuentuales ecclesias a diuino suspendit officio.

1230. Prziemysl dux obiit 18 Kal. Ianuarii.

1231.

1232. fratres minores receperunt domum Prage. Sancta Elyzabeth canonizata est.

1233. Agnes, filia regis Prziemysl, assumpsit habitum pauperum dominarum.

1234. claustrum ecclesie Pragensis reparatum est de lapidibus et testudinatum

1235. uitus factus est canonicus ecclesie Pragensis 2 Kal. Ianuarii.

1236. Iohannes episcopus Pragensis 21, obiit 16 Kal. Septembris, cui Bernhardus successit

1237.

1238.

1239. Bernhardhus episcopus Pragensis obiit  , cui Nicolaus successit.

1240. timor Tartarorum magnus irruit super Bohemos. Eodem anno Nicolaus episcopus Rome consecratus rediit, in sede sua receptus 5 Kal. Augusti  . Constantia regina obiit Idus Decembris  .

1241. pagani qui Tartari dicuntur multa regna christianorum destruxerunt  ; et uitus decanus electus est in ecclesia Pragensi 10 Kal. Octobris. Hiidem Colmannum, fratrem regis Ungarie, sagittauerunt et Ungariam totam depopulauerunt, et Henricum ducem  Polonie in bello occiderunt cum exercitu eius in ipsa Polonia  3 Nonas Octobris eclipsis solis facta est post meridiem, ita ut putaretur crepusculum ab hominibus.

1242. Fridricus dux Austrie Morauiam uastauit, et eam cum magno damno confusus exiuit, intrante Wenceslao rege Bohemie in ipsam Morauiam causa experiendi belli fortunam  ,

 1243. soldanus Babylonie cum maxima multitudine paganorum qui Corozini dicuntur terram sanctam intrauit, et ciuitatem sanctam Ierusalem et templum cum sancto sepulcro Domini totaliter destruxit, uiros et feminas cum pueris indifferenter occidit. Longa uia claustri uersus aquilonem depicta est.

1244. ecclesiam sancti Iacobi fratrum minorum consecrauit. Eodem anno claustrum Pragense depictum est.

1245. reconsecratum est altare sancti Wenceslai, et altare sanctorum euangelistarum consecratum est 2 Nonas Octobris. Innocentius papa Lugduni concilium celebrauit, in quo Fridricum imperatorem per diffinitiuam sententiam deposuit, ipsum a communione fidelium separando propter heresim contra eum probatam. Et loco ipsius lancrauius Duringie Henricus nomine electus est in regem Almanie  . In eodem concilio Conradus depositus est, qui fuerat in Olomucensem episcopum per laycalem potentiam intrusus  , cui dominus Brinno substitutus  .

1246. Fridricus dux Austrie ab Ungaris in bello occisus est  , et filia  fratris sui senioris, Henrici quondam ducis Austrie, cum Wladislao, filio regis Bohemie, matrimonium contraxit, et per hoc Wladislaus habebat Austrie ducatum. Mortuo etiam tunc Meskone duce Polonie  sine liberis, primates eiusdem ducatus Wladislaum predictum sibi in ducem accipiunt, se et sua iurisdictioni sue omnino subdendo.

1247. Wladislaus obiit, filius regis Wenceslai, qui Fridrico successerat in Austrie ducatu.

1248. rex Wenceslaus de solio pellitur. Regina Cunegundis obiit Idus Septembris. Studium Prage perit  . Multe domus in ciuitate Pragensi et in toto regno Bohemie plurime uille combuste sunt. Custodes ab ecclesia Pragensi recesserunt. Rex Francie cum exercitu suo transfretauit feria sexta ante penthecosten  . Bohemi et Moraui in Ponte  uicti fugierunt.

1249. 11 Kal. Aprilis episcopus Nicolaus suspendit ecclesias in sua diecesi constitutas a pulsatione campanarum et omni ornatu ecclesie sollemni, duabus tantum campanis minimis ad pulsandum et ornatu quadragesimali pro festo ad officium concessis, in festo quantumlibet magno occurrente  . Eodem anno Wissegradensis ecclesia combusta est.

1250. 6 Non. Iulii grando magna cecidit post meridiem, que multa damna intulit segetibus autumnalibus et uernalibus, uineis, arboribus pomiferis et aliis, multamque stragem fecit pecorum, uolucrum diuersi generis, siluestria etiam animalia plura peremit; in plerisque locis regni Bohemie et maxime circa Pragam homines quoque et iumenta multa submersa, et edificia et granaria plurima turbine diruta. Que grando durauit indissolubilis infra septem dies, et mire fuit magnitudinis et triangula, et quedam musco permixta, quam etiam nimia pluuie secuta est inundatio.

Eodem anno rex Wenceslaus collegit collectum per uniuersum regnum suum de singulis araturis accipiens.

Eodem anno 16 Kal. Ianuarii hora tertia, dum miles Pertoldus eques transiret per pontem, et uenisset ad turrim que est in fine pontis, duo corui mouerunt lapidem de summa carceris arce, qui ueniens cecidit super caput eiusdem Pertoldi, a cuius ictu cadens de equo illico exspirauit. Eodem anno 16 Kal. Decembris uitus decanus Pragensis, mandato regis Wenceslai accepto, uenit ad eum in castellum Tyrow, et sequenti die ad mandatum regis cinxit gladio Ursum, uillicum regis in uelis, in ecclesia sancti Iohannis Baptiste coram quibusdam Bohemie nobilibus. Eodem anno Cztibor iudex 4 Kal. Ianuarii in Petrzin monte gladio decollatus est, et filius eius Iaros extra muros ciuitatis rotatus est  .

1251. 18 Kal. Februarii recepte sunt reliquie cum totius fere populi concursu, et cum totius ciuitatis cleri precessione extra muros ciuitatis uersus Wissegrad, quas dominus papa  misit Agneti, sorori regis Wenceslai, et alie minores fratres attulerunt; et delate sunt in ecclesiam sancti Francisci.

Eodem anno Wenceslaus rex Bohemie processit ad expeditionem uersus Bauariam  cum multo exercitu Bohemorum et Morauorum, a quibus transeuntibus multa mala, spolia, incendia et alia damna infinita perpetrata sunt in Bohemia, pluribus in uillis lacrymantibus usque misellis. Rege interim cum suis  ad sua castra reuertente, filius eius cum omni exercitu intrauit Bauariam, et magnam partem eius uastauit, incendit et diuersis malis afflixit. Tandem treugis interpositis cum duce Bauarie  supplicante ad Kal. Maii, reuersus est ad propria; Bohemi uero reuertentes multa pecora traxerunt secum de Bauaria, precipue Pilznenses. In purificatione uero sancte Marie  episcopo predicante magna uis uentorum exorta est, et er obscuratus est, ita ut uix poterant hominum uultus dignosci; postea nix magna in plerisque partibus Bohemie descendit, qualem non meminit etas nostra. 5 Idus Martii episcopus Nicolaus celebrauit ordines in Tyn  , in ecclesia sancti Christophori, et ibidem electum Patauiensem  in diaconum ordinauit.

Eodem anno Gallus factus est sacrista. Kalend. Aprilis episcopus Nicolaus celebrauit ordines in ecclesia sancti Francisci, ubi Salzburgensem electum  in diaconum, et Patauiensem electum in presbyterum ordinauit. 5 Idus Aprilis  et die palmarum electus Patauiensis Bertholdus promotus est in episcopum in ecclesia Pragensi, presentibus quinque episcopis et benedicentibus eum, et sexto Salzburgensi electo; quo die data est indulgentia 7 annorum et 280 dierum, singulis episcopis et electo indulgentibus annum unum et 40 dies. 8 Idus Augusti primo crepusculo orta est magna uis uentorum et choruscationum et tonitruum. Item 49 Kal. Septembris similia orta fuerunt et terribilia. Iterum 15 Kal. eiusdem mensis media nocte similia orta fuerunt, de quorum graui impulsu multa edificia ruerunt, horrea funditus euersa sunt, homines plerique fulminati, fruges grandine percusse, fructus arborei excussi, uinee lese per totam diocesim Pragensem. Annona male prouenit et precipue hyemalis. Papa exegit mille marcas argenti a clero Bohemie eodem anno. Item eodem anno prope festum sancti Wenceslai  pecunia in auro ad ualorem mille marcarum argenti in pondere Polonico  ab uniuerso clero regni Bohemie collecta, in Poloniam est delata et domino Thome Wratislauiensi episcopo assignata.

Eodem etiam anno pulli equarum nati sunt, signa uidentibus pretendentes, ac si fuerint triennes. Nimia etiam siccitas fuit, propter quam homines seminare non ualuerunt in Augusto, in Septembri et Octobri medio. Hoc etiam anno male prouenerunt annona, uinum, fructus arborei. Presbyter quidam de Bernartiez nomine Martinus capitur, et in carcere publico ad pedem pontis spoliatus miserabiliter retruditur, et 13 Kal. Decembris de carcere absoluitur. Pridie Kal. Decembris excommunicati et denuntiati sunt in ecclesia Pragensi abbas de Milewsk  , prepositus, prior, supprior, ecclesiasticus, plebanus de Czeruen, magistri curiarum eiusdem monasterii, et omnes ecclesie eorum posite sub interdicto propter querimoniam Martini.

Eodem anno 11 Kal. Decembris Austria subdidit se regi Bohemorum Wenceslao, ad cuius possessionem habendam missus est filius regis Prziemysl, qui intrauit ciuitatem uiennam et alias ciuitates et urbes et castella  .

Eodem anno Bartholomeus canonicus Pragensis priuatus est prebenda sua per capitulum Pragense, episcopo Nicolao consentiente et confirmante sententiam capituli, quam idem Bartholomeus in anno preterito contra se ipsum tulerat et in scripto redegerat, propter uarios excessus et continuam absentiam chori. Hyems temperata fuit, nec nimis aspera neque lenis.

1252. Prziemysl, filius regis Wenceslai, celebrauit nuptias in Henburk  3 Idus Februarii  , ducens in matrimonium dominam Margaretham uiduam  , filiam Leupoldi ducis Austrie iamdudum defuncti.

Eodem anno in quadragesima, que occurrebat 13 Kal. Martii, frater Hugo, presbyter cardinalis tituli sancte Sabbine, apostolice sedis legatus  , accepit procurationes nomine legationis sue a clero Bohemie, tam religioso quam seculari, licet in Almania constitutus.

Eodem anno tempore ueris et ante initium estatis erectus est chorus in ecclesia Pragensi, et capella sancti Michelis dilatata, et etiam palatium a parte occidentali est constructum. Eodem anno 14 Kal. Iunii  occurrit festum penthecosten; tunc in uigilia penthecosten et in die sancto magnum frigus inhorruit, et nix in plerisque locis descendit, a quorum asperitate multa iumenta, oues et pecora mortua sunt. Eodem anno capella sancti Michelis in ecclesia Pragensi 12 Kal. Iunii dedicata est a uenerabili patre, domino Nicolao episcopo Pragensi. Pabuli siue straminum magnus defectus fuit. uer fere totum siccum fuit, cuius finis satis humidus erat; fames satis dura in fine ueris et in initio estatis.

Eodem tempore multitudo Comanorum  de finibus Ungarie prorumpens, multa millia christianorum in Morauia peremit, nulli penitus sexui parcens uel etati. Inter quos multi clericorum perierunt.

Idus Iunii profluxit sanguis de pede crucifixi in ecclesia sancti Georgii Prage, Pomieno, iudice regis Bohemorum, adorante et manu sanguinem de pede crucifixi detergente.

Eodem anno hyemalia mediocriter in plerisque partibus prouenerunt, estiualia fere penitus defecerunt excepto milio.

Eodem anno 12 Kal. Iunii fundatum est hospitale ad pedem pontis, in ripa fluminis Wltaue, a fratribus stelliferis ad honorem sancti Spiritus. Hoc anno hyems aspera fuit et glacies grossa ad duas ulnas. Eodem anno turres Pragensis castri et ad pedem pontis munite sunt.

1253. prope festum annunciationis  plures episcopi conuenerunt ad regem Bohemie in ueteri castello, inter quos adfuit Salczburgensis electus, et Bambergensis episcopus  , Ratisponensis  , Misnensis, Patauiensis, Olomucensis et alii episcopi, quos omnes rex Wenceslaus benigne suscepti, et per plures dies magnis expensis honeste pertractauit. Quare autem uenerint uel quid cum rege fecerint, manet incognitum.

Legatus etiam apostolice sedis, frater Hugo, per fratrem Gerhardum ordinis predicatorum petiit secunda uice et accepit 50 marcas a clero Pragensis diecesis. Quarto autem Idus Iunii cereus baptismalis in ecclesia Pragensi circa medium noctis corruit et in plnres partes contritus est, eius summitas hesit in portica.

Eodem quoque anno ciuitas Pragensis murata est uersus aquilonem et occidentem, et curia episcopalis ad pedem pontis posita alienata est ab episcopo Nicolao Pragensi, et munita uallis et propugnaculis. Ecclesia quoque sancte Marie cruciferorum munita est uallo, muro et propugnaculis. Timor etiam magnus Chomanorum et aliorum extraneorum irruit super Bohemos, quorum impetum rex Wenceslaus precauens, collegit expensas in frumento, uino, melle, pernis, sale et caseis ab omnibus religiosis Pragensis diecesis et uillicis suis et a quibusdam ciuitatibus, certam summam cuilibet assignans reddendam in numero et mensura, et reposuit easdem in ecclesia sancti Georgii in castro Prage, cuius ecclesie sanctimoniales coacte sunt exire de claustro et in ciuitate commorari, quod factum est 16 Kal. Iulii. Chomani etiam erumpentes de Ungaria, seu alii latrunculi cum eisdem 7 Kal. Iulii multa millia christianorum occiderunt in Morauia circa Olomucz, infinitique sunt submersi fugientes a facie eorum. Rex etiam Ungarie eodem tempore superueniens cum infinita multitudine suorum et aliarum nationum, multa damna intulit Morauie, quosdam occidens gladio, quosdam captiuans misit in exilium, nulli sexui uel etati parcens, fere totam Morauiam rapinis et incendiis uastauit  . Munitiones etiam plerasque quas obtinere potuerunt uastauerunt et incenderunt, campanas ecclesiarum et reliquias de altaribus fractis rapuerunt et secum asportauerunt, ecclesiis in fauillam redactis, sacramenta ecclesie profanauerunt, homines plures crucifixerunt in opprobrium crucifixi. Interea legatus domini pape  superueniens ad regem Ungarie, compescuit eum et ad propria redire cegit.

Eodem anno rex Wenceslaus obiit  10 Kal. Octobris, anno regni sui 24 et 8 mensium, cuius filius Prziemysl unicus rediens de Austria, receptus est honorifice in sede regni sui a prelatis ecclesiarum et clero 16 Kal. Nouembris.

Eodem anno depictum est sanctuarium maioris ecclesie, procurante episcopo Nicolao, 3 Kal. Aprilis. Eodem anno allate sunt reliquie sancti Stanislai martyris de Cracouia, 11 Kal. Nouembris, et recepte in ecclesia Pragensi cum processione sollemni.

Anno incarnationis Domini 1254, 8 Kal. Februarii Borso nobilis uir detentus est, et Prage uinculatus carceri est retrusus  . Eodem anno, 6 Idus Iulii Prziemysl, filius regis Wenceslai, reddidit capellam  sancti Bartholomei ecclesie Pragensi, quam pater eius adhuc uiuens contulerat eidem ecclesie pro quibusdam possessionibus ablatis.

Item eodem anno 12 Kal. Iulii uenit Pragam Bernhardus Neapolitanus electus, apostolice sedis legatus  , et receptus est in ecclesia Pragnesi cum solemni processione. Commoratus est autem in monte Syon cum tota familia sua usque ad 12 Kal. Septembris, in quo spatio temporis exegit a clero Pragensis diecesis et recepit 200 marcas argenti puri pro procurationibus suis, de qua summa pecunie capitulum Pragense soluit 18 marcas. Alteri uero nuncio cardinalis Petri Capucii soluit 3 marcas. Prefatus autem legatus Bernhardus fecit stationes in plerisque ecclesiis, et indulgentias largas dedit. In quibusdam ecclesiis dum celebrauit dedit indulgentiam annum unum et 40 dies, in aliis uero ecclesiis singulis diebus usque ad octauam annum unum et 40 dies et quartam partem uenialium.

Eodem anno obierunt canonici Pragenses Hermannus prepositus Liutomiricensis 5 Nonas Martii, Iohannes 3 Nonas Iulii, Georgius 12 Kal. Septembris. Hoc etiam anno male prouenerunt annona autumnalis et fructus arborei, uinum penitus defecit. Cuius defectus quantitatem, quod antea contigerit, etas nostra non meminit. Hoc etiam anno Kal. Maii pax reformata est inter regem Ungarie et principem Bohemie, filium regis Wenceslai  . Princeps uero predictus rediens ab Austria duxit secum quamdam archam, quam clerici eius curie uocauerunt archam Ne, in qua reseruantur diuersorum oblationes xeniorum. Eodem anno obiit magister Dionysius 4 Nonas Octobris in Foro Iulii.

Anno Domini 1255. princeps Bohemie et marchio Branburiensis intrantes Prussiam, uastauerunt eam spoliis, incendiis et rapinis, et multimodis mortibus plurimos occiderunt, nulli sexui uel etati parcentes. uer huius anni fere totum fuit frigidum, uentosum et humidum.

Procedente tempore Margareta regina, uxor Prziemysl, filii regis Wenceslai, exiens de finibus Austrie intrauit Bohemiam, et 5 Idus Iulii recepta est ante muros ciuitatis Pragensis ab omni clero et populo eiusdem ciuitatis cum processionibus et magno iubilo diuersisque musicis instrumentis. Sequenti uero die recepta est in porta castri Pragensis ab episcopo et canonicis Pragensibus cum processione solemni, cui processioni adfuit Martinus abbas Brzewnouiensis, et Iohannes abbas montis Syon cum toto conuentu suo, cappis solemnibus induti. Eodem anno organa noua facta sunt in ecclesia Pragensi, que constiterunt 26 marcas argenti, sed perfecta sunt futuro anno tempore quadragesime. 3 Kal. Ianuarii sol eclipsim passus est.

 [1Kb] Anno Domini 1256. in prima uigilia noctis 5 Kal. Februarii magna lux orta est in diuersis partibus Bohemie, fulgura micuerunt, tonitrua audita sunt. Hyems asperior fuit solito, sed interpolata. Magna uis uentorum, sed frigus magnum inhorruit 7 Kal. Nouembris anni preteriti.

Eodem anno 3 Idus Maii Petrus de Ponte Curuo  , nuncius domini pape  , uenit Pragam et procurationem a clero totius Pragensis  exegit, de qua summa capitulum Pragense tres marcas et dimidiam persoluit. Idem nuncius 5 Idus Iunii posuit ciuitatem Pragensem sub interdicto, consentientibus tamen episcopo Pragensi et aliis prelatis, pro quodam monacho de Porta, apostolorum in ciuitate Pragensi detento, spoliato et turpiter  dehonestato, hoc suis adiiciens mandatis, quod officium diuinum submissa uoce ageretur, exclusis interdictis et excommunicatis, precipiens etiam quod hora uespertina singulis diebus ter pulsarentur omnes

 Anno Domini 1256, dominus Conradus archiepiscopus Coloniensis accepit fraternitatem in ecclesia montis Syon, uidelicet in die beate Marie Magdalene, et alii nobiles uiri cum eo, scilicet dominus prepositus Henricus de Sefflica, Philippus comes de Falkensteyn, Henricus comes de Wirrenburc, Wernherus comes de Bolant, Dietrich nobilis de Milendunk, Gottfridus notarius archiepiscopi, et alii nobiles. Ipso anno predictus Conradus archipresul contulit prenominato monasterio Stragouiensi in die beati Laurentii hanc indulgentiam, uidelicet in die dedicationis ecclesie, in omni sollemnitate beate Marie uirginis, in die beati Augustini episcopi et beate Marie Magdalene, ac infra octauas ipsarum sollemnitatum annum unum et 40 dies, et hoc de licentia  domini Nicolai Pragensis episcopi, et ista indulgentia in perpetuum durabit. Eodem anno allatum est corpus unum integrum sanctarum uirginum 11000 de Colonia, et collocatum est in ecclesia montis Syon [259 1Kb] .  campane per singulas ecclesias, cum exstinctione candelarum super omnes detentores et spoliatores clericorum. Quod interdictum durauit usque ad 9 Kal. Iulii; quod relaxatum est eodem die propter iuramentum et satisfactionem promissam ciuium Pragensium.

Eodem anno 16 Kal. Augusti Conradus archiepiscopus Coloniensis Pragam uenit, et in monte Syon hospitatus est pluribus diebus, et a principe terre decenter receptus et in expensis procuratus est, et, ut credimus, cum principe Bohemie de imperio tractaturus  . Tandem pluribus ac uariis xeniis ab eodem principe remuneratus copiose, 4 Idus Augusti ad sua reuersus est. Qui tamen archiepiscopus in ecclesia Pragensi noluit recipi cum processione sollemni, sed humiliter uenit in habitu seculari sanctis martyribus reuerentiam exhibiturus.

Eodem anno ubertas annone in plerisque partibus fuit, sed uini et pomorum carentia. Eodem anno in quadragesima dominus papa Alexander confirmauit quandam nouam religionem, que dicitur beatorum martyrum  , cuius fratres Prage apparuerunt ante festum beati Wenceslai .

Anno dominice incarnationis 1257. Prziemysl, dominus regni Bohemorum, filius regis Wenceslai, tertio  anno sui ducatus, in principio ueris pepulit Bohemos de suburbio et locauit alienigenas.

Eodem anno dominus Ebrhardus Kal Aprilis emit quandam possessionem in uilla que dicitur Belok, et contulit eam altari beate uirginis; aliam possessionem prius emptam in uilla Draskowe eidem altari assignauit. Eodem anno in medio ueris dominus Nicolaus episcopus Pragensis tabulatum quod uulgariter dicitur celum, ueteri destructo, renouauit.

Eodem anno intrantibus Kal. Augusti facta est maxima inundatio aquarum, que grauia et grandia damna per totam Pragensem diecesim intulit in hortis, in seminatis campis et edificiis, que iuxta ripas posita fuerunt; plures etiam homines suffocauit.

Eodem etiam anno princeps Bohemie, assumptis secum quibusdam Bohemis, Morauis et Australibus, profectus est uersus Bauariam  , ubi multas uillas et ecclesias uastauit, predauit ac incendit; sed tandem cum magno dedecore et damno suorum nobilium ac militum et rerum reuersus est ad propria. Quidam enim eorum interfecti, quidam submersi  , quidam rebus omnibus et equis amissis pedites in magna paupertate ad propria redierunt. Hyems ualde aspera fuit hoc anno.

 [1Kb] Anno gratie 1258. Nicolaus episcopus obiit 16 Kal. Februarii, et eodem anno in Kalendis Februarii Iohannes  electus est in episcopum Pragensem, et eodem anno confirmatus est in ecclesia Pragensi per dominum Brunonem Olomucensem auctoritate Maguntini 6 Idus Martii. Hoc anno hyems et ueris principium et medium ualde aspera et frigida fuerunt, glacies Wltaue grossa nimis, et durauit usque pascha, quod tunc occurrit 9 Kal. Aprilis. Iohannes consecratus est in episcopum uienne in Austria 4 Idus Maii, quia tunc occurrebat dies penthecostes die dominico. Receptus est autem in sede sua Prage 7 Kal. Iunii, cum magno iubilo cleri et populi in cathedra sua collocatus; ipso etiam die missam primam de gloriosa uirgine celebrauit. Hoc  anno gelu lesit fructus arboreos et uineas, et mortalitas ouium fuit. Eclipsis lune fuit 14 Kal. Iunii, et tunc agebatur festum sancte Trinitatis die dominico. Idem Iohannes reconsecrauit altare sanctorum Andree apostoli et Stephani protomartyris 2 Kal. Iulii; post hec aliud altare fabricauit et consecrauit in honore sanctorum Nicolai confessoris et beate Ludmile martyris 18 Kal. Septembris.

 Anno Domini 1258, 14 Kal. Nouembris in prima uigilia noctis, que intempesta uocatur, ecclesia claustri montis Syon, quod et Strahow dicitur, ex candela, quam frater quidam inibi dormire solitus circa lectum suum noctu incaute locauerat, est incensa, ac Domino permittente, cuius prouidentia ipsam preuideri pulchriori scemate uenustandam, cum omnibus edificiis, que per gyrum ambitui dispositione claustrali contigue adiacebant, ignis impetu deuastata. Horum autem ruinam, que ob magnitudinem uix longo annorum curriculo posse restitui putabatur, uenerabilis domni Iohannis, qui tunc ipsi loco abbas prefuit, sagax industria, qui, licet alias efficax, tamen in hoc efficacior claruit, infra quinquennium in statum priorem, imo multo uenustiorem  inopinabiliter restaurauit. Denique preter alia que melius reformauit ecclesiam quasi a fundamento exstructam testudinans, eique capellam beate Ursule de nouo a latere adiiciens, quinto anno post incendium 15 Kal. Octobris satis preclaro opere consummauit.

Anno Domini 1258 consecratum est altare sanctorum Andree apostoli, Stephani protomartyris, sanctorum  Geruasii et Protasii martyrum 2 Kal. Iulii. Eodem anno consecratum est altare sanctorum Nicolai confessoris, et Ludmile 17 Kal. Septembris.

 Anno dominice incarnationis 1259 consecratum est altare sanctorum Stanislai et Oswaldi martyrum 2 Nonas Iunii. uinum miri ualoris prouenit in tota Bohemia. Ebrhardus institutor bonfantorum obiit Nonas Augusti.

 [1Kb] Anno dominice incarnationis 1260 4 Nonas Martii Prziemysl princeps terre, collecta grandi multitudine, processit uersus Ungariam ad expeditionem, a cuius exercituum transitu Bohemia multum lesa est spoliis et rapinis. Hoc etiam anno sata lesa sunt et uinee et fructus arborei, quedam siccitate, quedam grandine in plerisque partibus. In aliis autem partibus  uinum copiose prouenit.

 1260. Hoc etiam anno princeps terre, congregatis multis exercitibus diuersarum nationum, processit uersus Ungaros, et pacem factam pridem uiolauerant; ubi et triumphum obtinuit, et multa millia Ungarorum et aliorum Sarracenorum prostrauit, diuino et manifesto sibi subueniente adiutorio; quem reuertentem ab eadem expeditione recepimus cum  sollemni processione 11 Kal. Septembris.

 Eodem anno consecrata est Iudita abbatissa sancti Georgii in ecclesia Pragensi a Iohanne III episcopo Pragensi uicesimo quarto 18 Kal. Septembris. Eodem anno dominus Thobias, prepositus Pragensis ecclesie, de propriis bonis instituit et dotauit unam perpetualem uicariam in choro Pragensi.

Anno dominice incarnationis 1261 mense Aprili facta est concordia et pax inter reges Ungarie et principem Bohemie, et uallata pena pecuniaria, uidelicet 11000 marcarum argenti  . Regina Margareta exiuit de Bohemia uersus Austriam 15 Kal. Nouembris, quas ob causas Dominus nouit  . Eodem anno 8 Kal. Nouembris princeps regni Bohemorum duxit in uxorem Cunegundem  , filiam Hostislai ducis Bulgarorum, in castello Ungarie quod uulgari Ungarico Possen  nuncupatur, quam uenientem Pragam cum solemni processione recepimus in ecclesia Pragensi 10 Kal. Ianuarii. In die natiuitatis Domini princeps Bohemorum dictus Prziemysl consecratus est in regem  cum eadem Cunegunde in ecclesia Pragensi a uenerabili patre Maguntino uernhero nomine  , presentibus sex episcopis, Pragensi Iohanne, Morauiensi, Patauiensi  et duobus de Prussia  , presente etiam marchione Branburiensi cum uxore et filiis et filiabus, presentibus etiam ducibus Polonie et aliis multis nobilibus, comitibus, purcrauiis, supanis, et aliis extraneis et infinita multitudine Bohemorum, quibus omnibus predictis permagnificum  fecit conuiuium biduo in campo Letne nominato, qui iacet inter uillas Owenez  , Holisouicz  et Buben nominatas, in edificiis sollemniter ad hoc preparatis.

Anno dominice incarnationis 1262 sata diuersi seminis tam hyemalia quam estiualia in plerisque Bohemie partibus fere penitus perierunt, tum a grandine, tum a siccitate, tum ab exercitu transeunte in Ungariam, excepto sole milio, ita ut nec homines uictualia nec iumenta et pecora poterant habere pabula sufficientia. uerum in paucissimis eiusdem terre partibus copia frumenti creuit in habundantia, uini quoque et fructuum arborum exigua fuit ubertas. Hoc etiam anno incendia multa fuerunt in ciuitatibus et uillis in Morauia, Bohemia et Austria.

Anno gratie domini nostri Iesu Christi 1263, maxima fuit caristia frumenti, feni et pabuli in Bohemia et Morauia, ita ut mensura regalis siliginis uenderetur 120 denariis quandoque plus quandoque minus monete Pragensis, tritici autem multo amplius, et pise 150. Tunc et maxima fames fuit in populo, ita ut multi agricole et artifices uarii, uenditis pecoribus et rebus aliis, nec se sustentare ualentes, cogerentur hostiatim eleemosynam petere; plures etiam, domibus suis in rure relictis, cum uxoribus et liberis iuerunt mendicatum; multa etiam pecora et iumenta mortua sunt propter maximum pabuli defectum et hyemis asperitatem, que plus solito hoc anno inhorruerat.

Anno domini nostri Iesu Christi 1264, magna uis uentorum orta est 5 Kal. Februarii, quibus impellentibus multa edificia, multa granaria corruerunt in ciuitate Pragensi et per totum regnum Bohemie; multe etiam arbores in syluis et nemoribus radicitus sunt euulse, fenestre etiam Pragensis ecclesie uitree sunt confracte.

Item eodem anno 11 Kal. Martii edificium turris Pragensis ecclesie, quod uulgariter dicitur campanarium, corruit, et alia multa edificia ecclesiarum corruerunt.

Hoc anno consecrata est capella omnium sanctorum 3 Nonas Februarii a uenerabili episcopo Pragensi Iohanne tertio, sub rege Prziemysl, filio Wenceslai regis, que fuit fabricata anno gratie 1263.

Eodem anno mense Decembri facta est inundatio magna aquarum per totam Bohemiam, quarum inundatione insolita facta sunt damna plurima edificiorum, annone diuersi generis, et aliarum plurium rerum.

Anno gratie 1265, rex Prziemysl permagnificum celebrauit conuiuium pro baptismo filie sue primogenite  , quam leuauerunt tres episcopi de fonte Pragensis, Olomucensis et Bamberiensis  , et hoc in festo beate Marie purificationis , uocatis ad hoc festum omnibus nobilibus Bohemie, Morauie et Austrie. Ipso die idem rex, coronatus regia corona, uenit ad processionem, et missam audiuit ad altare sancte Marie in ecclesia Pragensi, et biduo celebrauit prandium cum predictis episcopis et nobilibus terrarum prefatarum in aula regia in castro Pragensi.

Eodem anno facta est magna dissensio inter regem Bohemie et ducem Bawarie  , qua necessitate rex compulsus misit nobiles ad metas Bohemie custodiendas, qui transeuntes multa damna intulerunt uillis episcopi Pragensis et aliarum ecclesiarum canonicorum. Moraui etiam transierunt ad metas Bohemie defendendas, et plurima damna intulerunt in Bohemia tantum uillis ecclesiarum et extra metas in Bauaria.

 [1Kb] Anno uero 1266, iterum transeuntes et Bohemi et Moraui circa purificationem sancte Marie  et in quadragesima, rursus plurima damna intulerunt uillis episcopi et aliarum ecclesiarum diuerse religionis. Hiems et uer in principio humida fuerunt, et multa sata siliginis perierunt.

 Anno dominice incarnationis 1266, 7 Idus Augusti Bohemorum rex Otakarus nomine, qui et Prziemysl, processit uersus Bauariam cum multitudine copiosa Bohemorum, Morauorum, Australium, Karynthianorum, Polonorum, quorum quidam eorum preuenerunt regem, quidam comitati sunt eum, quidam uero subsecuti; in quo itinere plurima damna fecerunt in regno Bohemie, rapinis et spoliis ac incendiis pauperes et uillas ecclesiarum grauiter affligentes  . Bauariam uero intrantes multo grauiora damna intulerunt, rapinis et spoliis ac incendiis partem eius que iacet usque Ratisponam crudeliter deuastantes, et uiros ac mulieres plurimos concremantes. Hoc etiam anno annona,  fructus arborum et uinum male in Bohemia prouenerunt propter grandinis et siccitatis lesionem.

 Anno Domini 1267, 6 Idus Aprilis apostolice sedis legatus, scilicet frater Guido ordinis Cisterciensis, tituli basilice sanctorum 12 apostolorum presbyter cardinalis  , uenit Pragam, et moratus est Prage usque ad 5 Kal. Maii  , et recepit pro expensis a clero Bohemie 150 marcas argenti. Inde ueniens Austriam moratus est uienne, et ibidem fecit concilium 6 Idus Maii, cui concilio Iohannes Pragensis episcopus interfuit et plures canonici cum eo  .

Anno dominice incarnationis 1268, precepit rex Otakarus fieri foueas in singulis uillis, quibus foueis superponeretur anser uel porcellus ad capiendos lupos. Et eodem anno precepit renouari pondera et mensuras et insigniri signo suo, quod antea non fuerat  .

Anno dominice incarnationis 1269, nata est regi Otakaro lilia  Nonas Septembris, et erectum est pulpitum et altare in ecclesia Pragensi, quod dedicauit Iohannes episcopus in die sancti Martini ad honorem sancto Matthie apostolo et sanctis confessoribus Ambrosio, Ieronimo, Augustino, Gregorio et aliis quam plurimis sanctis.

Anno dominice incarnationis 1270, periit tota annona tam hiemalis quam uernalis fere per totam Bohemiam, fructus arborum prouenerunt mediocriter, uinum abundans fuit. Turris Pragensis ecclesie, que ante multos annos corruerat, reparata est domino Iohanne uenerabili episcopo procurante. Multa eris intemperies hoc anno fuit, et multa inundatio pluuiarum in autumno. Rex Otakarus multas domos et castella in regno suo in diuersis locis fabricauit hoc anno. Hoc etiam anno turris lapidea erecta est in medio claustri Pragensis ecclesie ad lumen ponendum in ea, Gregorio milite regis et regine procurante eam in expensis.

Anno Domini 1272, 6 Kal. Decembris Ruodolfus electus est in imperatorem  . Eodem anno pons confractus est Pragensis in medio fluminis Wltaue 4 Idus Martii.

Anno Domini 1273, 15 Kal. Septembris mundatio aquarum facta est magna in flumine Wltauie, ita ut capella lignea que sita erat ante pontem in Pesek [260 1Kb] totaliter cum fundamento defluxit, et alia ecclesia lapidea, que erat sub ponte in insula, pars eius media collisa est, et omnia molendina, que erant circa ciuitatem Pragensem, cum aqua confracta defluxerunt; homines plurimos suffocauit, edificia subuertit. In campis annona et fenum de pratis cum alluuione descenderunt; ortos olerum uitiauit, per ciuitatem Pragensem fluxit, extendens meatus suos usque ad ecclesiam sancti Aegidii et ecclesiam sancti Nicolai, fluens per totum uicum Iudeorum usque in ecclesiam sancti Francisci.

Anno Domini 1274, nobilis uir Borso recessit a rege, amissa gratia regis sine culpa, emulis ipsius sinistra regi referentibus  .

Anno Domini 1275, Kal. Maii Gregorius papa X, celebrauit concilium Lugdono  . Quod concilium idem Gregorius indixerat ante biennium uniuersarum terrarum pontificibus ubi fides christiana uiget et nomen Domini inuocatur, quatenus conuenirent ad concilium celebrandum in termino supradicto. Quod concilium durauit infra septem ebdomadas  ; et eidem concilio interfuit Iohannes Pragensis episcopus cum quibusdam canonicis, et reuersus ad suam sedem Pragensem, iniunxit per totam suam diecesim, ut iuxta mandatum apostolicum trunci concaui locarentur per uniuersas ecclesias, ad colligendas oblationes fidelium in subsidium terre sancte.

 In eodem etiam concilio Gregorius papa electionem Rudolfi confirmauit  , et decimas que exacte fuerant per Almaniam in subsidium terre sancte, Rudolfo electo in utilitatem assignauit.

Anno Domini 1276. Iohannes episcopus Pragensis cooperuit ecclesiam sancti uiti kathedralem pulchri et durabilis operis lapideis tegulis. Fecit etiam duas fenestras magnas de subtili opere et pretioso, et uitro eas clausit, in quibus materia depicta continebatur ueteris et noui testamenti. Erexit etiam ibidem duo pulpita decori et magnifici operis, unum ad altare beati Dyonisii, et aliud ad altare beate Marie Magdalene, quod opus toto sequenti anno uix poterat terminari. Eodem anno uitkonides  cum ingenti militia recesserunt a rege, et multa mala per regnum Bohemie pauperibus et claustralibus intulerunt, et eo tempore rex nimium eorum auxilio indigebat. Sepe enim fit ut, dum principes inter se discordant, inimici uictoria potiuntur. uisa est etiam hoc anno luporum maxima multitudo ante ualuas castri Pragensis ex utraque parte clamore multo ululantium, per quem sinistrum euentum genti Bohemorum prestigio auguriati sunt.

1278. Eodem anno Henricus Pragensis canonicus et notarius aule regie 18 Kal. Octobris detentus est ad mandatum Cunegundis regine, et multis rebus et pecunia in domo sua est spoliatus, pro qua detentione episcopus Iohannes posuit interdictum in ecclesia Pragensi 11 Kal. Octobris, quod interdictum contigerat circa festum beati Wenceslai  et infra. Idemque Henricus 3 Kal. Octobris a custodia liberatus est, et diuina officia in ecclesia Pragensi relaxantur. Eodem anno hyems et autumnus calidi fuerunt et nebulosi, humidi et cum magno impetu uentorum, et transitus per glaciem haberi non poterat. Hoc etiam anno duo fossata facta sunt ante Pragense castrum, unum cum lapidibus et aliud maius sine lapidibus in latitudine 40 cubitorum, in profunditate 30, longitudo utriusque protendebatur a riuulo Bruska usque in Oboram. Renouatum est et antiquum, quod est propius muro castri, ab una parte muro cementato erectum est; alia pars eius non est renouata, latitudo eius 40 cubitorum, et altitudo 50 erat. Ex alia parte castri, quod dicitur ad minorem portam, fossatum effosum a riuulo Bruska, et ductum per montem Opis ad curiam domini episcopi trans flumen Wltawam.



III. ANNALES OTAKARIANI.


 1254. 19 Kalend. Ianuarii Prziemysl, filius regis Wenceslai, profectus est in Pruziam signo crucis accinctus, pugnaturus contra Prutenos, quem multa turba nobilium Bohemie, Morauie et Austrie secuta est et aliorum militum generis inferioris  . ueniens ergo Wratislauiam natiuitatem Domini  celebrauit, et cum magno honore a ducibus Polonie  et nobilibus ac episcopo Wratislauiensi  decenter susceptus, et per aliquot dies cum omni exercitu suo decentissime procuratus est. Eo igitur in Wratislauia commorante, accessit ad eum marchio Branburiensis  cum exercitu suo, et ambo pariter profecti sunt in Prussiam, ducentes secum multitudinem copiosam.

1255. Interea potentes et maiores terre Prussie diuino, ut credimus, timore perterriti ac nomine principis Bohemie audito, cum omni humilitate  uenerunt ad eundem principem, se cum suis omnibus eius ditioni ac fidei christiane dedentes. Quod piissimus princeps benigne suscipiens, ad baptismi gratiam inuitauit, et unum potentiorem ex illis ipse princeps de sacro fonte leuauit, et eum suo nomine uocauit, appellans eum Otakarum; alium marchio Branburiensis de fonte leuauit, et eum suo nomine nominauit. Inde plures nobiles de utero matris ecclesie leuauerunt, et eosdem nominibus suis nuncupauerunt, ac eisdem uestimenta sua, quamuis pretiosa, donauerunt. Inde ad quendam montem uenientes, quem Montem Regalem appellauerunt, fecerunt munitionem ad maiorem fidei christiane corroborationem  . Inde plurimis Prussorum populis a domino episcopo Olomucensi et ab aliis episcopis baptizatis, princeps terre Bohemie et marchio Branburiensis, confortatis in fide Christi Iesu neo  fitis, et obsidibus ab eisdem receptis, commissa terra et populo in manus cruciferorum de domo Teutonica, redierunt ad propria cum omni prosperitate et letitia. Princeps ergo Bohemie uenit Opauiam  8 Idus Februarii, inde properauit ad Austriam, ubi totam manendo transegit quadragesimam. Postea in octaua pasche  uenit Bohemiam, et cum magno tripudio cleri ac populi ciuitatis Pragensis, cum processionibus susceptus est honorifice 6 Idus Aprilis et in ecclesia kathedrali ab episcopo et eiusdem ecclesie canonicis. Principe autem exeunte de castro Pragensi magna uis uentorum cum turbine exorta est. Unde quendam equitem sequentem principem deiecit de ponte ante castrum, cuius equus mortuus est ex casu, ipse uero  sanus euasit. Campanarium etiam ligneum cum campanis infra muros sancte Marie corruit eadem hora ui uentorum magna impellente, et alie plures ruine facte sunt in ciuitate et per uillas.

Anno dom. inc. 1260 inter principes et proximos alti sanguinis, Prziemysl scilicet dominum et heredem regni Bohemie, ducem Austrie et Styrie et marchionem Morauie ex parte una, et Belam et natum eiusdem Stephanum, Ungarie reges, ex altera, data prius ante aliquot annos occasione, immo causa ex parte ipsorum Ungarorum regum, rursus priore acrior est discordia suscitata. Siquidem senior Ungarorum rex Bela contra initam compositionis olim formam cum nepote suo  , dicto domino regni Bohemie, et utrimque [261 1Kb] sacramentis  corporaliter prestitis et publicis instrumentis exinde confectis firmatam, mox eodem anno ueniens, quo ipsa compositio celebrata, Morauie, Austrie et partis Styrie, que per prehabitam compositionem in sortem prefati nepotis sui ceciderat, uisus est confinia occupare  . Sed et natus eiusdem rex Stephanus, progenitorum suorum tyrannidis et cedis in [262 1Kb] innoxium Christi gregem habundantior emulator existens, contra illustrem Karinthie ducem Ulricum et fratrem eiusdem Philippum, quondam Salburgensem electum  , dicti regis Bohemie consobrinos  paci prenotate inclusos, exercitum infidelium, inhumanorum scilicet hominum Comanorum producens, in graui et indifferenti  strage monachorum, clericorum et simplicium laycorum  cum paruulis eorundem, raptu et uiolatione sanctimonialium et matronarum, et abductione huiusmodi et iuuenum transformandorum in ritum alterum, et conflagratione monasteriorum et aliarum ecclesiarum et magne partis terre Karinthie, stupenda nimium flagitia perpetrata [263 1Kb] perperam perpetrauit  . Pro quibus forefactis contra iusiurandum et aliis, que compendii gratia pretermitto, quia nulla satisfactio est secuta, ad instantiam Styriensium nobilium et ciuitatum, de consilio inclyti comitis Ottonis de Hardek et quorundam Australium et perpaucorum admodum de Morauis, dictus dominus regni Bohemie Styrienses in suam protectionem recepit  . Licet igitur in potestate regis Stephani tunc pene fuisset Styria uniuersa, et  Ungari in ea queque castrorum et ciuitatum presidia obtinerent, tamen cum dicto comite de Hardek et quibusdam Australibus et Styriensibus breui tempore dictum regem Stephanum et Ungaros de ipsa Styria supra opinionem humanam ualide eiecerunt, ciuitates et castra inibi capientes. Petouia tamen castrum, in quo dicti regis Stephani uxor natione Comana  , sacramentis tamen fidei initiata, personaliter tunc manebat, cum ciuitate et paucis quibusdam aliis castris ad tempus remanserunt in dicti regis Stephani potestate. Unde  in iniuriam prefati domini regni Bohemie per Morauiam et Austriam, immo in offensam Christi patratarum, et liuor odii atque zeli exinde concepti, et plaga doloris dolosa, tumens spiritu indignationis,  quasi rupta cicatrice foras in publicum proruperunt. Nam anno Domini 1260 inchoante inter principes prenotatos denuo sunt inimicitie publicate, adeo quod eodem anno sacro quadragesimali tempore  ualidos utrinque contra se inuicem exercitus produxerunt. uerum cum ex utraque parte necessaria exercitibus deessent, presertim pro equis, coacti sunt principes memorati usque ad festum beati Iohannis Baptiste  proximo uenturum treugas paci, ut sperabatur, preambulas prorogare. Sed in contrarium, proh dolor! res euenit Nam in fallar, quod ante, et postmodum initia sunt dolorum que gesta sunt.

Igitur constituto treugarum tempore accedente,  iunior rex Ungarie Stephanus cum robustioribus  et electis bellatoribus Ungaris et Comanis ad insidiandum passim et separatim uenienti de Bohemia et Polonia se parauit exercitui, disponens irruere super incautos, quicunque sibi occurrerent priores. Qui cum uenerabilis domini Brunonis Olomucensis episcopi et Henrici Slezie et Wladislai Opoliensis illustrium ducum castra in pratis circa Pohorliz  metata clam inuadere et percutere decreuisset, et ad hoc peragendum tota nocte pluuiosa et nubila processisset, errante ductore prope Walkenstein et Stozecz  preter propositum in ortu diei deuenit, ubi e uicino circa presidium quod Lawa  nominatur in pratis fuit locus, in quo iuxta condictum uniuersus domini regni Bohemie exercitus mox circa festum beati Iohannis Baptiste debuit  congregari. Ad quem locum ingenui genere, inclyti probitate ac spectabiles dignitate uiri, uterini fratres Otto et Conradus, comites de Hardek et Playn, primi cum suis omnibus aduenere. Quibus cum suaderetur, ut usque ad aduentum exercitus se intra Lauensem reciperent ciuitatem, ne forte Comanorum et Ungarorum insidiis ipsos preoccupari contingeret immunitos, uerum tanquam uiri animo et uiribus fortes, immo ultra modum audaces id facere recusarunt, quin post extensis in campo tentoriis, licet pauci, diebus et noctibus inibi perdurarunt. Exinde cum die sabbati, que fuit tertia dies post festum beati Iohannis Baptiste , ad locum condictum in pratis circa Lauam a diuersis partibus confluens utcunque cepisset exercitus domini regni  Bohemie apparere, et concurrentes armis pressi et laboribus fatigati, hii de Bohemia et Morauia cum suo domino principe, alii de Saxonia cum [264 1Kb] marchione de Brandeburk, quidam uero cum uenerabili domino Olomucensi episcopo et illustribus Zlesiensi et Opoliensi ducibus memoratis castra inibi metarentur, subito rumor insonuit in castris, quod Comani nimium prope forent, uicinam iuxta regionem spoliis et strage uastantes et incendiis conflagrantes. Proinde uniuersalis commotio fit in castris, et mirum in modum animo uoluntarii et armis instructi per ordinatas acies ad pugnandum exeunt uniuersi. Quibus taliter egressis in campum, utrum ex industria an per errorem nescio, Deus scit, subito nunciatur paucos infidelium hostes predicta fecisse, sed  iam eosdem esse in fugam conuersos. Tunc cunctorum ad id assentione fallaci securitatem ipsis pessimam generante ad castra singuli reuertuntur, prenotati uero comites de Phleyn et strenuus miles Cadoldus Orphanus cognomine cum paucis aliis, quasi pro custodia exercitus remanserunt in campo  . Qui licet frequenter experti dolos in certamine Comanorum uel ceterorum, tamen, ut ait auctoritas:  »Fata nolentem ducunt, uolentem trahunt,« se in preceps dederunt ad hostes fugam simulantes longius persequendum. Quos aliqui ex nostris magni et nobiles passim sine ordine prosecuti, cum eisdem per insidias latentes a tergo conclusi et taliter postmodum interempti [265 1Kb] , et ipsi quidam quidem mortis, quidam uero captiuitatis tunc simul exstiterunt laqueis irretiti. Quod cum licet tam dubie quam uarie insonuisset in castris, nunciantibus quibusdam, quod predicti comites et Cadoldus et ceteri qui cum ipsis erant aduersariis occupatis postularent succursum, aliis uero e contra referentibus, quod ipsi ab hostibus potius preoccupati fuissent--- quod et fuisse uerius rei postmodum probauit euentus ---mox a mensis snrgunt principes, ad arma  festini anhelant milites et clientes, et contra inimicos loricati, scutati et galeati, et nonnulli in coopertis equis properarunt sine modo. Qui cum inclytos paulo ante dictos bellatores, scilicet Cadoldum et comites et quosdam alios reperissent in uia, in loco pugne absque anima humi prostratos, et ex hiis plerosque prorsus nudatos, nonnulli fortes ipsorum pauore concussi, obriguerunt prima facie quasi lapis, plurimis etiam ad hostes terga uertentibus; nichilominus dominus regni Bohemie cum paucis et dominus Olomucensis episcopus priores omnium, et marchio Branburiensis cum suis fugientes aduersarios prosequuntur. Quibus cum dictus dominus regni Bohemie et Olomucensis episcopus priores omnium proximassent, marchione Brandeburgensi adhuc a  remotis sequente, alii uisi sunt subsistere et ex aduerso acies suas ordinare. uerum eodem marchione propius accedente, facta tunc magna obscuratione eris, et a commotione et uoce tonitrui et sonitu grandis pluuie cum fulgure choruscante, licet nemine persequente, eo quod supra modum defecissent lassati equi christiani exercitus, in fugam sunt impii conuersi. Et cum fluuius Morawa  , quasi apertis celi katharactis et uelut facto desuper kathaclismo, tunc nimium inundasset, in eodem hostium plurimi ueraciter feruntur periisse submersi. Nihilominus tamen propter Kadoldi et comitum et aliorum lugubrem casum pene usque ad desperationem exercitus deiicitur christianus. O quantus luctus! et o quanta Lauensium lamenta fratrum minorum,  quando ad ipsos cum eiulatu et planctu cunctorum fere qui ceciderant passim funera differuntur! Amodo quid facturus esset dominus regni Bohemie, tanti exercitus caput ex dolore languidum, dubitatur. Aspirant plures ad reditum, sed notam probitatis uitantes, tanquam filii huius seculi prudentiores filiis lucis, presertim principes et maiores barones singuli per alios satagunt id fore et uideri persuasum.  Oritur exinde dissensio, per occasionem salubris unitatis et uictorie demum paritura salutem.

Nam cum imponeretur dictis Henrico Zlezie [266 1Kb] et Opoliensi ducibus, quod ipsi primi a loco castrorum ad propria intenderent remeare, confusibiliter soluendo exercitui causam taliter tunc daturi, hiidem tanquam uiri strenui et prudentes inficiantur dictum de ipsis, et huiusmodi consilii portum seu radicem in Branburgensem referunt marchionem. Ex tunc omni controuersia cessante, communi consilio et pari uoto illuc tendit exercitus uniuersus, ubi nunciatur rex Ungarie sua castra fuisse metatus. Itaque concurrentibus simul ad idem domino Philippo, quondam Salburgensi electo, et fratre suo Ulrico, illustri Karinthie duce et Styriensi, cum die dominica  infra octauas apostolorum Petri et Pauli , post auditas in aurora missas, ex communi condicto et principis qui caput erat et aliorum principum edicto, ad plenum, ut opus erat, armis instructus, et per ordinatas acies incedens, et montana atque plana operiens, apparuisset hostibus fidelium exercitus copiosus, sepe dicto domino regni Bohemie sub uexillo gloriosissimi martyris Wenceslai cum suis de quadam montis decliui in suprema [267 1Kb] tamen plani altitudine castra aduersariorum spectante [268 1Kb] , hiidem infideles et ceteri qui cum ipsis erant, sicut ipsi postmodum retulerunt statim tunc in fugam fuissent conuersi, nisi in faciente chaos inter nos et se fluuio dicto Morawa fiduciam habuissent;  nec mirum, quia timor et tremor super impios cecidere, cum Manaym, id est castra Dei, contra se uiderent uenire. Siquidem domini regni Bohemie et aliquorum principum, quam tunc conceperant deuotio et pia proposita et uota, quibus domino se astrinxerant, spondentes uitam suam et terrarum suarum status suos in monetis et aliis in melius commutare, et plurimorum baronum et militum aliorum ad confessionem et signaculum sancte crucis confugientium forsitan exorta conuersio ex timore; magne autem a magna parte christianitatis usque ad Coloniam magnam et ultra orationes pro ipsis sollemniter ad Deum fuse ipsis, immo  multo populo christiano diuina presidia et angelici  belli processum et exitum  legat subiectam epistolam ex parte domini regni Bohemie sanctissimo in Christo patri ac domino Alexandro, Dei gratia pape quarto, exinde directam, que talis est  .

»Sanctissimo in Christo patri ac domino Alexandro, Dei gratia sacrosancte Romane ecclesie summo pontifici, Otakarus eadem gratia dominus regni Bohemie, dux Austrie et Styrie, et marchio Morauie et cetera. Quia pium pastorem suarum a lupis liberatio ouium delectat, ac benignum patrem iocundum reddit cum salute prosperitas filiorum, grauis belli, quod aduersus Belam et natum eiusdem Stephanum, Ungarie reges illustres, et Danielem regem Rusie  et filios eius  et ceteros Ruthenorum ac Tataros , qui eidem in auxilium uenerant,  et Boleslaum Cracou ensem  et Lestkonem iuuenem, Lusicie duces  , et innumeram multitudinem  inhumanorum hominum Comanorum et Ungarorum et diuersorum Sclauorum, Siculorum  quoque et Walachorum, Bezzerminorum  et Hysmahelitarum, scismaticorum etiam, utpote Grecorum, Bulgarorum, Rusciensium et Bosnensium hereticorum, auctore Deo gessimus, et uictorie nobis date celitus, et post uictoriam inter nos ex parte una et dictos reges ex altera concordie reformate processum non ab re paternitati uestre duximus preuia ueritate presentibus declarandum. Sane cum ad flumen qui Morawa dicitur circa locum a castro et oppido Hemburk duobus milliaribus distantem, Ungarie ac Austrie  confinia inibi terminantem, cum nostris exercitibus uenissemus, dictos reges et exercitus eorundem illic castra metatos in opposita parte ripe inuenimus ex aduerso. Sicque factum est, ut nostra  et aduersariorum castra solus duntaxat diuideret fluuius memoratus. Cumque sic loci positio se haberet, ut ad aduersarios sine irremediabili nostrorum iactura uotiuum non possemus consequi accessum, et pro reformanda inter nos et eosdem reges pace fuisset utrimque aliquoties multipliciter attemptatum, ipsis uero regibus de die in diem et de hora in horam suas in diuersas uariantibus uoluntates, non restaret  aliquis paci locus, haud dubium ad instar Pharaonis  corda illorum indurante Domino ultionum; nouissime unius duorum parti aduerse obtulimus optionem, ut uidelicet uel illa nobis cederet, quatenus ad eandem gerendi belli causa transire possemus, uel nos id parti aduerse concederemus. E quibus disiuncte partibus alteram pars aduersa elegit, ut uidelicet nos cederemus et nostra cessione eisdem locum transeundi daremus. Et ut id posse fieri uideretur quouis impedimento cessante, dicti reges et eorum bani et comites treugas constitutas et suis iuramentis firmatas per totum diem beate Margarete festum  proximo precedentem et medietatem ipsius festi diei  nobis mediantibus idoneis nunciis remiserunt. uerum hiidem sua pacta et iuramenta soliti uiolare, per uada  inuenta et sibi aptata olim noctu ad nostram partem cum omni suo exercitu transierunt. Et cum diceremus: »Pax et securitas!« subito cum inenarrabili multitudine contra nos inprouisos apparuerunt in campo  . Et cum in spe treugarum uix decima pars nostri exercitus penes nos pro nostre persone custodia remansisset, eo quod plures de nostris transito Danubio oppidum Hemburk intrauerunt, alii uero cum curribus descenderant ad stationes et loca castrorum, hostes nostri fraude pleni in modum semicirculi per ordinatas acies nos cingentes, nisi Dominus adiuuisset, nos uiuos forsitan deglutissent. Igitur in tam ineuitabili necessitatis articulo constituti, attendentes potestatem esse celestem, et quoniam non multitudine exercitus sed de celo uictoria  datur munere magni Dei, totam in adiutorio Altissimi spem ponentes, nostros adiutores et commilitones primitus adhortati, in plurimos aduersariorum cuneos, data nobis de celo fiducia, irruimus confidenter. Quos Deus per manus nostras et nostrorum immo suorum militum exterruit et prostrauit et in fugam conuertit, ita ut fugientibus cum impetu et sese inuicem comprimentibus dictus fluuius Morawa iuxta sui presagi nominis ethymologiam, tanquam mare Rubrum Aegiptiis, multo cesorum sanguine rubricatus, factus sic in se submersis et intereuntibus mortis uia  . Siquidem in eodem fluuio fugientium a facie Dei peccatorum tanta periit multitudo, quod per cadauera hominum et equorum quasi  per factos pontes nonnulli ex nostris aduersariorum castra intrarent, et occupantes currus, tentoria et expensas, queque pretiosa spolia acceperunt. Quamuis igitur post triumphum diuinitus nobis datum, quemadmodum communiter uidebatur, regnum Ungarie nostre ditioni potuerimus subiugare, et eidem  in perpetuam premere seruitutem aduertens, tamen, quod melius sit bonum uicinum habere concordem, quam superare et exterminare rebellem, pensantes etiam quoniam imperator Constantinus ait: »Crebro suauiores fiunt amicitie post inimicitiarum causas ad concordiam restitute,« cum principibus et proximis alti sanguinis nostri, dictis scilicet Ungarie regibus et domina regina  et iuuene rege Bela  , secundum oblatam nobis a magno comite Rulando et Posonio formam, maluimus pacis federa reformare, quam uastando et debilitando magnum Ungarie regnum ad idem et nostri terras dominii Tataris aditum aperire. Prenotate itaque compositionis formam predictorum regum, regine et ducis Bele sigillis signatam uestro  apostolatui transmittentes, suppliciter petimus eandem a sede apostolica confirmari, et ut opere pretium est, apostolico in euum patrocinio communiri  .«

Itaque talis ac tanta uictoria digne soli Deo et sanctis eius est cum condignis gratiarum actionibus et laudibus ascribenda, quod etiam ex quibusdam reuelationibus comprobatur. Siquidem a multis fertur, quod quidam uiri, qui a tergo ad custodiam exercitus fuerant deputati, imminente prelio referunt se uidisse quandam auem in lineamentis ad modum aquile figuratam, sed in colore niue candidiorem, habentem aureum caput et collum, uexillum beati Wenceslai quondam ducis, semper  uero patroni Bohemorum, inclyti martyris, inseparabiliter prosequentem; que passim uisa est, eisdem crescere, quoad usque ad pugnam procedentem; uniuersum corpore et plumis cooperuit exercitum christianum. Eodem etiam die uir nobilis et deuotus et omnimodis fide dignus Iohannes miles, filius Swoyslai, cum in domo propria egrotaret, circa horam tertiam uidit in extasi se quasi in campo certaminis cum exercitu suo constitutum. Quem cum cerneret esse modicum et inordinatum, simul uidit patronos Bohemie gloriosos ad quendam campum lucidum tali ordine procedentes: primum conspicit procedentem: sanctum Wenceslaum lorica indutum, habentem galeam suam in capite, gestantem gladium suum in uagina auro et gemmis  ornata sub ascella sinistra, in dextra uero manu proprium uexillum preferentem; quem immediate sanctus Adalbertus, ueluti uir magnus et robustus, decenter ornatus pontificalibus, sequebatur. Post hec uidit beatum Procopium, quasi abbatem cum suo baculo pastorali sanctum pontificem e uestigio  comitantem; nouissime cernit sequi quinque fratres martyres, quasi propriis tunicis uestitos. Tunc idem miles audiuit sanctum Wenceslaum predictis glorie sue consortibus sic clara uoce dicentem: »Debilis est noster exercitus, ad Dei presentiam mox tendamus.« Quo dicto uexillum suum contra hostes extendit, qui statim in fugam uniuersaliter uisi sunt conuerti. Exterioribus quoque oraculis interior consolatio concordauit. Nam, sicut sepedictus princeps Bohemie et alii principes, barones et milites communiter retulerunt, quod, quamuis paulo ante pene emortui et totis uiribus destituti, in ipsa tamen hora conflictus inexperta spiritus et corporis letitia intra semetipsos de assequenda uictoria fere uniuersi et singuli acceperunt responsum, parati  non solum irruere, uerum etiam muros ferreos audacter irrumpere. Iarosius etiam purcrauius Pragensis, uir fide dignus, coram episcopo Pragensi et preposito et decano et canonicis in capitulo Pragensi retulit uiua uoce, quod exercitus eius, in cuius medio ferebatur uexillum sancti Wenceslai martyris, nullam lesionem aut iacturam sustinuit in equis et hominibus, sed, quouis locorum se diuertebat, aduersarii a facie eorum terga uertebant fugientes. Ferrum etiam hastilis eius, in quo dependebat predicti martyris uexillum, uisum est a pluribus splendere uelut radius solis prelucidus. Nuncii regis Ungarie, qui missi fuerant ex parte eius ad principem Bohemie, retulerunt coram eodem principe et baronibus eius, quod hora congressionis exercituum  ad inuicem, Bohemi ualido clamore in celum exaltato canentes hymnum a sancto Adalberto editum, quod populus singulis diebus dominicis et aliis festiuitatibus ad processionem cantat, equi aduersariorum inuitis sessoribus fugam arripuerunt.

Quidam scripturarum scrutator et in eisdem prophetico presertim sensu circa numerorum mysteria curiosior indagator sic ait: »Post annos 1260 suspecta sunt mihi amodo tempora et momenta.--- Hanc interpolatoris glossam e textu remouendam censuimus.«

Anno dominice incarnationis 1264 4 Kal. Octobris in festiuitate gloriosi patroni sancti Wenceslai  idem rex Prziemysl currens ad ecclesiam maiorem, deuotissime recommendans se orationibus tam clericorum quam laycorum, occurrit genero suo Ottoni marchioni et sorori sue dilectissimis de Bramburk, Czaslaw, qui filiam eorum secum duxerant, quam dominus rex, ne aliqua scintilla discordie inter eum et regem Ungarie, patruum eius, remaneret, pro treugis retro habitis et pro pace perpetua terrarum suarum, dictam puellam filio regis nomine Bele, ante Posonium  coram tribus episcopis, Pragensi, Olomucensi,  Bramburgensi, matrimonio destinauit copulandam. Nec est pretermittendum qualiter sumptus epularum ducibus et marchionibus diuersarum terrarum nec non terrigenis per suas terras, Bohemiam, Morauiam et Austriam, usque ad consummationem festiuitatis fuerint ministrati. Quid plura? uenit rex Ungarie, portans aureas murenulas  iuxta timpora dependentes, paucis comitantibus, uidere sponsam filii sui ad tentoria regis Bohemie, et ordinat dotem propter nuptias. Quo recedente filius suus Bela, speciosus forma pre filiis plurium, auditis missarum sollemniis, capiti puelle matrimonialiter sibi tradite coronam auream superponit, quam quidam suorum nobilium, euaginato gladio et uibrato de capite sponse, abstrahit iuxta ritum sue  gentis. Deinde nauigio ducit ad propria non sine maximo parentum eiulatu. Eodem die rex Bohemie in quodam tentorio nouo, ad modum ecclesie preparato et diuersis pannis quasi de lateribus tecto, fecit milites quatuor marchiones et quintum ducem Polonie, preter alios comites et nobiles nobiliter decoratos; cum quibus exercens ludos militares et diuersos, ponit ad mensam Ungarie regem seniorem in thabernaculis ad hoc sumptuose preparatis cum diuersis principibus, gratiose ministrans et habunde 3. Non. Octobris. Quis autem non possit mirari de tam magnifico principe, qui ab utero matris sue uocatus est rex aureus  , qui auro et argento nec non sibi desuper data sapientia pontem trans Danubium iam altera uice suis exercitibus  transeundum et redeundum mirabiliter super naues magnas artificiose fabricauit. Sic autem festo consummato, rex Otakarus Pragam reuertitur sanus et incolumis cum suis omnibus.

Anno Domini 1271. obiit uitus decanus Pragensis Kal. Maii. Hic uerbum uite predicando et docendo fideles Christi salutarem disseminauit scientiam, spe uberioris fructus suis pro meritis et laboribus, celestia pro terrenis comparando. Illuminabat enim mentes hominum utpote lucerna lucens, et confluebant ad ecclesiam Pragensem occasione sermocinationis ipsius singulis diebus dominicis et festiuis nobiles terre et burgenses, ceteri etiam artifices et operarii, ut possent in arcella memorie sue  ad laudem et honorem Dei et profectum ipsorum uerbum salutis conseruare. Contulerat enim sibi Dominus gratiam non modicam eloquentie proponendi uerbi sui, spiritu sapientie repleuerat eum et intellectus, et ipse tamquam imbres misit eloquia sapientie sue, per quos arida corda hominum irrigabat. Iste uir totum exposuit se ad opus ecclesie, et sua pro nomine Iesu Christi. Compilauit lectionarium quod matutinale appellatur cum magnis laboribus et uigiliis. Nam antea singuli libri, quibus  ecclesia utitur per circulum anni, in uoluminibus singillatim conscripti exhibebantur ad matutinas iuxta distinctionem temporum et determinationem; uidelicet Isaias in aduentu Domini, post octauas epyphanie epistole Pauli, tempore quadragesimali omilie siue Genesis, in passione Domini Ieremias, et sic de singulis, per quam mutationem dispendium et error circa minus officiatos generabatur. Procurauit etiam libros plures musicos scribi, ad officium diuini cultus pertinentes, suis propriis sumtibus, inuigilans ne quid omitteretur, adiiciens epistolas et euangelia, que in sollemnibus festiuitatibus cantantur. Erant enim libri antiqui usuales et simplices, quidam etiam iam uetustate consumti, inutiles, nullum fructum proferentes, per quos error et confusio  frequens in officio diuino accidebat. Sunt autem hi libri qui conscripti sunt uiti decani pretio et expensis, missalia, gradualia, antifonaria musica, psalteria, ymnaria, collectaria, baptisteria, breuiaria et alii plures sermonum libri, per quos illuminauit Pragensem ecclesiam in officio diuino. Multe etiam et alie ecclesie conuentuales et parochiales emendate sunt in officio diuino per transscriptionem librorum Pragensium et illuminate, quod domino uito decano, auctori huius operis, meritorium etiam et anime ipsius proficuum esse non hesitamus. Ampliauit etiam Pragensem ecclesiam construendo altaria. Erexit enim pulpitum facultatibus propriis testudinatum, et locauit altare sanctorum euangelistarum ad latus chori sancte Marie a sinistris.  Erexit etiam et aliud pulpitum, ubi solent uicarii cantare in cena Domini »Domine, miserere,« in matutinis parasceue et uigilia pasche; et construxit altare sancti Matthie, prouisione competenti ministro altaris deputata. Per ipsum etiam consummatum est opus claustri in longa uia uersus aquilonem, in columnis sculptis et testudinibus et pictura totius claustri. Capellam sancti Michelis, in qua uestiuntur ministri ad missas celebrandas, amplificauit subtus cameris testudinatis et supra, et locauit altare sancti Michelis; quam etiam et depingi procurauit, competentique prouisione dotauit, assignans terram in uilla Horneticz et aliam in Przieboy, quas propria pecunia comparauit. Instituit etiam uicarium  perpetuum decanie Pragensis, assignans terram in uilla Bicos, de qua idem uicarius possit commode sustentari. Induxit etiam idem dominus decanus Czieczonem, iudicem totius regni Bohemie, ad construendam ecclesiam omnium sanctorum, que sita est in exitu claustri uersus curiam regalem, que ecclesia edificata est, procurante et conducente lapicidas et alios operarios eodem decano usque ad perfectionem operis prenotati. In qua instituti sunt duo presbyteri ad officiandum. Quibus etiam prouisum est in agriculturis et in dote mobili et immobili, et hominibus censualibus in duabus uillis, uidelicet  delicet Dyrhkow et uisin. Iste uir uitus affectu pio, largitate prodiga feruebat in eleemosynis erogandis; stabilita enim erant bona ipsius in Domino, et eleemosynas illius enarrabit omnis ecclesia sanctorum. Colligebat enim ad mensam suam singulis diebus tres pauperes scolares, aliquando quatuor, quibus et abunde precipiebat ministrari. Diuidebat etiam denarios pauperibus laycis uiris et feminis in sequestro et in angulis ecclesie in obscuriori loco, uisitando altaria pro ueneratione reliquiarum, memor uerbi euangelici: »Nesciat sinistra tua, quid faciat dextera tua .« Non querebat laudes humanas iuxta illud philosophicum: »uirtutis fructum sapiens in conscientia ponit, minus perfectus in gloria; nam sapiens contentus conscientie  premio gloriam non querit.« Hic uir non tantum scolaribus Pragensi ecclesie deseruientibus subueniebat, uerum etiam in generali studio existentibus pro possibilitate suarum facultatum affectuose, ut in plurimis patuit, prouidebat. Cognatos et consanguineos et quoslibet propinquos speciali dilectione amplectebatur, defectibus et necessitatibus ipsorum competenter subueniendo, non immemor auctoritatis:

»Cum tibi diuitie superant in fine senectus,

Munificus esto, uiuas non parcus amicis.« Hic, qui sui memores alios fecit esse merendo  etas quippe sibi matura inerat et uicinata senio, et competebat sibi illud Sapientie: »Senectus uenerabilis est, non diuturna, neque numero annorum  computata; cani sunt enim sensus eius, et etas senectutis uita immaculata ,« iste uir multa pia officia peregit in domo Domini, ad laudem eius perferens pondera diei et estus, et non incongrue comparatur prophete Samueli, qui postquam ablactatus fuit, oblatus est in domum Domini cum tribus modiis farine et anfora uini ad seruiendum Domino omnibus diebus uite sue. Iste etiam a pueritia sua nullo cogente, quia coacta seruitia exacerbat Deus, sed proprii motus uoluntate obtulit se in templum Domini, uidelicet Pragensi ecclesie ad seruiendum indefessa mente, uirili et constanti animositate, presentia continua ad seruiendum ad laudem et gloriam Iesu Christi et beatorum martyrum  uiti, Wenceslai atque Adalberti omnibus diebus uite sue, et ad finem usque compleuit. Unde de Samuel dictum est: »Cognouerunt omnes a Dan usque Bersabee, quod fidelis Samuel propheta esset Domini .« uiro uero de isto gratia uirtutum que micabat in ipso diuulgauit nomen eius occasione exercitationis operum ipsius in laudem domus Dei per totam Pragensem dyecesim et in omnibus finibus eius cunctisque terminis totius regni Bohemie. Effulsit enim in templo Dei uelut lucerna, non sub modio sed super candelabrum posita. Consurgebat etiam media nocte de strato suo ante  tempus matutinarum, lustrans omnia altaria pro ueneratione reliquiarum cum ueniis et orationibus. Aliquando etiam perlegebat tertiam partem psalterii, quam nos quinquagenam uocamus, si tante proliuitatis tempus ante pulsationem matutinarum se offerret. Deinde suscitabat campanarios ad pulsandas matutinas, et infra pulsationem campanarum egressus de ecclesia, girabat circumquaque pulsando ad cameras clericorum, excitando ipsos ad matutinarum officium. Postmodum intrans ecclesiam ueniebat ad chorum, et si ebdomadarium sacerdotem cernebat, annuebat eidem ut inciperet matutinas; absente uero ebdomadario, officia ipsius personaliter perferre non dedignabatur. Delectabatur enim in officio diuino omnem defectum ecclesie per ministros  neglectum personaliter supportare. Hic uir nunquam audiebat iudicia secularia suorum subditorum, sed aliis commitebat audienda. Culpas uero horum qui per determinationem iudicum damnabantur ad penam soluendam nunquam exegit nec oblatam recepit, sed paterna pietate tanquam filios corripuit, quandoque etiam asperioribus uerbis, ne similia committant, acrius increpauit. Attendebat enim illud euangelicum: »Nolite iudicare, ut non iudicemini ,« etc. Secularibus negotiis ne se inmisceret, omnibus modis euitabat. In uilla que uulgariter dicitur uelikawes, in qua Ebrhardus felicis memorie canonicus Pragensis  comparauit quedam bona pro remedio anime sue, et assignauit ecclesie Pragensi pro enutriendis  et uestiendis 12 scolaribus, qui bonifanti siue boni pueri appellantur, qui continue tenentur in ecclesia memorata deseruire in cantu, legenda et psalmodia, idem uitus decanus erexit in altum ecclesiam in honore sancti Laurentii, in qua et turrim exstruxit decori operis propriis sumtibus et expensis. Obtinuit etiam ab episcopo Iohanne indulgentiam 40 dierum, fidelibus Christi aduenientibus in dedicatione ecclesie et aliis summis festiuitatibus largiendam. Erexit et aliam ecclesiam in Cogieticz uilla suis sumtibus in honore sancti uiti, in parietibus lapideis et tectura, et turrim exstruxit in altum. In uilla Sluhach  fama uolante intellexit quod esset ecclesia totaliter diruta et desolata, ita quod nec ostia remanserant in ipsa; porci, lupi,  canes frequentem ingressum et patulum habebant in ipsa. Hanc dominus uitus decanus Pragensis a fundamento reedificauit de nobilissimi operis structura propriis facultatibus, et turrim pulcherrimam exstruxit in ea ob uenerationem sancti Adalberti martyris. Construxit etiam altare in ecclesia Strahouiensi  sub turri in honore sancti Matthie apostoli. Idem decanus meliorauit dimidiam prebendam in Strachkow [269 1Kb] uilla comparando pecunia propria curiam et hereditatem cuiusdam militis nomine. . . . [270 1Kb] , per quem multa mala inferebantur eidem dimidie prebende. Multa dicenda essent de uirtutibus ipsius, que digna sunt relatione, de castitate, de continentia, de obseruantia ieiuniorum, de sobrietate, fidelitate ac pietate, de compassibilitate proximorum, de diuinorum mandatorum obseruatione, ueritatis et iustitie imitatione. Sed ne uidear singularum uirtutum ipsi diuinitus collatarum plenius facta prosequendo notam adulationis incurrere, stylo amoto, malui posteris relinquere, quia sunt nonnulli, quorum memorie ipsius facta impressa  sunt multo meliora. Omnia quippe dona uirtutum confluxerant in ipsum omnipotenti Domino largitore, nec inde gloriabatur; erat enim ei mundus mortuus, et ipse mundo. Nam mundus dicitur ei mortuus, quem suis illecebris non astringit, et ille dicitur mundo mortuus, qui nichil mundi concupiscit. Non inhiabat uaniloquiis, non spectaculis, non hystrionibus. Epithaphium ipsius:

Da, Deus, ethereos uito conscendere celos,
Astrigerumque sacro sub nomine noscere celum,
Perpetuoque frui sine mortis legibus euo. Amen.
Hoc etiam epitaphium lapidi ipsius tumbe superposito scriptum erat.


Nomen sortitus fuit a uita uere uitus,
Cuius erat uita morum fidei redimita.

 Anno dominice incarnationis 1272  . mense Augusto missus est Coloniensis archiepiscopus  , et alii cum eo plures nobiles ad regem Otakarum, rogantes ipsum ex parte electorum, qui habebant potestatem et ius eligendi in imperatoriam dignitatem, quatenus dignaretur assumere apices imperatorie dignitatis. Quos Otakarus rex serenissimus benigne et gratiose recipiens, honestissime tractat infra aliquot dierum spatia, et conuocans nobiliores milites Bohemorum et maturiores etate ac sapientia fulgentiores; quid opus sit facto in huiusmodi negotio studiosus inquirit. Congressis itaque in unum locum magnatibus et primis iuxta mandatum regium, consilio habito unus ex ipsis eminentior dignitate, qui eo tempore erat camerarius regni et  facundior, Andreas  nomine, et talibus dicitur usus fuisse sermonibus: »O rex inuictissime et excellentissime, quis mortalium tue potest in terris equiparari potentie! Deus in celis regnat, tu in terris ex permissione eius, et ducibus et terrarum principibus dominaris, et non est qui resistat tue  uoluntati. Incognite enim tibi sunt ad quas inuitaris diuersarum gentium nationes, et rerum dubius euentus. Sede in solio patrum tuorum; tuum regnum et potestas per climata mundi famosius dilatatur, et ad mare  nomen tuum insonuit, iam et nutibus tuis cuncti terrarum principes famulantur. Ipse etiam, si necesse fuerit, imperator tuis parebit mandatis scuto et clypeo in auxilium tue necessitatis.« Rex itaque Otakarus auditis his sermonibus, consideransque potentiam suam extolli et magnificari, acquieuit sermonibus, et recusans ad tante dignitatis fasces assurgere, remunerat nuncios muneribus magnificis in auro, argento, gemmis pretiosis, annulis, dextrariis, palefridis et diuersis ac uariis clenodiis, uestiens ipsos et totam curiam eorum,  remisit ad electores cum uberiori gratiarum actione. uenerunt et pluries  nuncii simillima deferentes, quos rex benigne suscipiens petitionibus ipsorum nullo modo acquieuit, sed muneribus ornatos ad electores remisit, gratiarum actiones referens pro euocatione tante dignitatis.

276. Anno quinto  electionis sue Rudolfus misit nuncios ad Otakarum regem Bohemie, petens sibi restitui terras, uidelicet Stiriam, Austriam, Karinthiam, Portum Naonis  , Fioletum, Forum Iulii, asserens eas ad imperium pertinere et suo dominio subiacere. Rex autem Otakarus, uir magni cordis, in ordinandis regni sui negotiis singulari solertia preditus, et rebus bellicis a pueritia deditus, cui audaciam dabat inuicta soror fortune Bellona  et felix bellorum successus, confidens potentie sue affectansque semper bellare et preliari, tale  fertur nunciis Rudolfi electi in imperatorem dedisse responsum: »Terras quas Rudolfus repetit nunquam possedit nec possidebit; sed mihi quedam date sunt in dote, ratione matrimonii contracti cum Margareta, filia Leupoldi ducis Austrie, quasdam etiam manu uictrici et gladio acquisiui et dominio meo subiugaui. Unde in terris sui imperii imperet, terris autem quas a me repetit nunquam imperabit  .« uidens itaque rex Rudolfus, considerans se uerbis non posse proficere, post primam et secundam monitionem  furore iracundie succensus  , concepit in animo suo armis uincere regem Otakarum, et preparat se ut celerius potest ad bellum  . Comperiens itaque rex Bohemorum, quod Rudolfus attemptaret ingredi  terminos suos  , misit exercitus in occursum eius uersus Tepla ad repugnandum, ne intraret metas eius; ipse autem rex morabatur in uenationibus, deditus ludis et aliis curialium delectationibus. Sciens itaque rex Rudolfus, quod Otakarus rex in occursum suum exercitus Bohemorum armatos, ne intraret terram Bohemorum, uenire decreuisset, aliorsum diuertit gressus suos, et processit ex alia parte Danubii  uersus Austriam, occupans castella et queque oppida, ciuitates et uillas, omnia subiiciens ditioni sue, transiens per Patauiam usque Lincam  , et ibi castra metatus est cum exercitibus suis. Quod audiens rex Otakarus mandauit exercitibus suis, qui erant circa Tepla, ut quanto citius possunt, ueniant usque in Droznouicz   . Transeuntes itaque de Tepla, per prouincias Pilznensem, Bechinensem, Prachnensem et  per syluas ac nemora, multa mala perpessi sunt, errantes in inuio et non in uia; tamen a spoliatione pauperum per innatam malitiam non cessabant, nulli omnino sexui parcentes uel etati, quod melius experti sunt illarum prouinciarum uiri Australes  . Tandem uenientes ad condictum locum Drozndorf, occuparunt fines prouinciarum confinii illius in longitudine et latitudine quatuor milliariorum, et ibi tentoria tetenderunt et castra metati sunt, rege Otakaro inter ipsos iam commorante, et rege Rudolfo ex alia parte Danubii cum exercitibus suis circa Clinez existente. Cumque iam septem hebdomadis morarentur predicti principes cum exercitibus suis in locis ante dictis  ex utraque parte Danubii, uidentes homines debilitari  et deficere pre nimia anxietate et carentia uictualium atque nimio defectu pabuli equorum  , per nuncios ab utroque principe hinc inde missos treugis interpositis et securitate data sub iuramenti interpositione, elegerunt locum insulam quandam dictam Kamberk ad tractandum pro amicabili compositione et reformatione pacis  , nutrice concordia mediante. Deinde statuto die intrante insulam supradictam utroque principe cum paucis ad hoc specialiter euocatis, tractatu prolixiori habito, tale fedus inierunt in contractu sponsalium: uidelicet ut Wenceslaus, filius regis Bohemie, filiam  Rudolfi electi accipiat in uxorem sibi, et e conuerso filius Rudolfi  filiam  Otakari accipiat sibi in uxorem. Hic contractus confirmatus fuit per  utriusque principis iuramenti interpositionem in presentia multorum episcoporum  et aliorum plurium nobilium ecclesiasticarum et secularium personarum. Fuerunt etiam instrumenta super eodem contractu confecta et multorum principum pro testimonio sigillis insignita  . uidens itaque rex Otakarus tali confederatione et amicitia Rudolfo  electo se iunctum, ad Instantiam ipsius et petitionem, quorundam etiam suorum consilio inductus, sub spe uberioris gratie obtulit sibi uexilla quinque in signum subiectionis, sperans sibi eadem uexilla cum terris quas resignauerat incontinenti restitui. Rudolfus uero, ut uir prouidus et discretus, cum suis primatibus interlocutoria habita, usus maturiori consilio regi Otakaro uexilla duo restituit cum terris Bohemie et Morauie, ponens eum sub spe restitutionis et aliarum terrarum, asserens se necessitatibus et indigentiis ac rerum carentia esse pregrauatum  . His ita peractis uinculo pacis firmissime inter ipsos durante, inconuulsis radicibus amicitie ad proprios lares leti remearunt. Acta sunt hec anno Domini 1276. 12. Kal. Septembris usque ad  Kalendas Decembris  . Quedam autem, que ibidem in Kamberk acta sunt, malui subticere, ne forte singula ut fuerunt prosequendo aliquorum odium incurram.

Anno Domini 1277. 6. Idus Septembris rex Otakarus, immemor sponsionis sue, filiam suam  , quam desponsauerat N. filio Rudolphi electi Romanorum, reclusit eam in monasterium sancti Francisci  , subiiciens regule et religioni, que uocatur religio pauperum dominarum. Intrauerunt et alie cum ipsa decem uirgines sub eadem regula uicture, cupientes celibem uitam ducere, et omnipotenti Deo pro uiribus et sicut regula eiusdem conuentus precipit deseruire. Huius puelle ingressus et assumptio monastice uite non solum a sapientibus,  uerum etiam a simplicibus rurensihus laicis reputabatur initium fuisse totius mali et ruina regni Bohemie  . Cuius instinctu seu consilio rex Otakarus allectus ista fecerit uel facienti consenserit, quia inter sublimes personas uersatur factum  , ad enarrandum difficile manet. Nec in aliis defuit hostis antiquus, qui fraudis sue fomenta subministrans  et semina discordiarum spargens, irretire non desinit humanum genus, qui etiam in tantum succendit animum regis Otakari ad belli studium, ut obliuiscens omnium promissionum suarum, quas pollicitus est electo Romanorum, uix diem expectat, quo in ipsum suam possit effundere iram. Mittit ad eum literas  magis rixam prouocando, quam pacis osculum offerendo. Eodemque anno molendinum uentosum est erectum in orto Strahouiensi.

Anno Domini 1278. 5. Kal. Iulii rex Otakarus profectus est ad expeditionem contra Rudolfum electum uersus Morauiam, reseditque in Brunna, expectando duces Polonie  et militiam ipsorum, nobiles etiam Bohemie atque Morauie, quorum  auxilio sperabat se uictoriam obtinere, et terras sibi ablatas iterum dominio suo subiugare. Non attendebat intra se dubium esse euentum bellorum; uarius est enim euentus in prelio, et nunc isti, nunc illi preualent bello, et quem premunt sua fata, hunc continuo nolentem ducunt, uolentem trahunt. Collectis itaque exercitibus processerunt ad Lauam, ibique immorati sunt, quamdiu poterant pabulum pro equis et uictualia per spoliationes pauperum habere  . Deinde uenientes applicuerunt munitioni que dicitur Drozndorf, et ibi metati sunt castra, et uallauerunt predictam munitionem, et locauerunt machinas et alia uaria instrumenta ad expugnandum. uidens quoque hec que fiebant Messouer  miles strenuus, qui preerat eidem munitioni,  quod resistere nequiret, subdidit ciuitatem, se etiam ipsum et omnia que possidebat dominio regis. Cumque hec innotescerent electo Rudolfo, iam enim dudum collegerat multitudinem copiosam Ungarorum, Comanorum, Sueuorum, Saxonum, Australium, Stiriensium, Coloniensium, Renensium  et aliarum diuersarum nationum, et transfretato Danubio  uenit in occursum eius. Rex autem Otakarus iam erat circa eum locum, qui dicitur uulgariter Usadwora Loua Louistie, et est mons nemorosus circa flumen Morauam [COSMAS]. Interea electus Rudolfus, ut uir prouidus et prudens in rerum  discrimine, sciens arcum suum tendere et relaxare tempore opportuno, comperiens per exploratores suos, quod rex cum exercitibus suis nullam spem haberet de aduentu inimicorum, et essent dispersi huc atque illuc, sicut consuetudo Bohemorum est, causa prede rapiende, et rege cum paucis commorante, repente irruit cum exercitibus suis super improuisos et inhermes, et in modum semicirculi per ordinatas acies circumcingens eos multitudine innumerosa, contriuit tentoria ipsorum et exercitum eorum, et cecidit super militiam regis Otakari formido et pauor in magnitudine brachii electi Romanorum, et perterriti ac nimium stupefacti non ualentes resistere potentie ipsorum, fugiunt, sicque fieri solet, ut quando homines pre  timore fugiunt, etiam ad motum aure pauent et ipse pauor timorem eis auget; in Rudolfi exercitus fugientes insecuntur forti et armata militia, et quosdam interfecerunt, quosdam uulnerauerunt. Nobiliores uero multi Bohemie, Morauie et Polonie capiuntur ab eis, circumdati ex omni parte et uelut sues in stabulo conclusi; eliguntur potiores, ditiores et meliores, et deducuntur ad oppida et munitiones, et reclusi in carceribus, in manicis ferreis et compedibus, grauissimis cruciatibus et penis uariis torquebantur, ut darent pecuniam non modicam argenti et auri detentoribus suis. Captiui uero uidentes se undique angustiis et tribulationibus ac cruciatibus magis magisque affici, nec aliquo remedio uel auxilio euadere manus persecutorum, quibus  pecunia deposita deerat, uendentes bona progenitorum suorum, redemerunt se ipsos cupientes uitam conseruare. Et quid est, quod non daret homo imminente ceruicibus gladio? Quis in angustia constitutus non libenter daret pro se quidquid haberet? Nonnulli etiam fugientium sperantes se presidio fuge euadere hostium persecutionem, se ipsos precipitauerunt in flumen Morauam, quia circa ipsum fluuium conflictus pugne gerebatur  , et mox suffocati sunt  . De interitu autem regis Otakari nichil certi dicere possumus, quia diuersi diuersa dicunt. et sic multis hesitantibus uulgo proclamatur, quod  infra exercitus delituit et amplius non comparuit  . Capta est autem preda innumerabilis a parte regis Rudolfi in curribus partis aduerse, in auro, argento, uifis, scutellis argenteis, balkinis  et aliis clenodiis et diuersis rebus, ornatu capelle regie, armis, nobilium dextrariis et aliis equis maioris et minoris ualoris, cuius damni et iacture rerum ratio humana estimationem computare non ualet. Factus est autem timor magnus et turbatio per uniuersam Bohemiam et Morauiam, qualis non fuit ex eo, ex quo regnum Bohemie sumpsit initium. Nam spolia multa et infinite excussiones ecclesiarum perpetrate sunt in monasteriis monachorum, cruceferorum, sanctimonialium, in domibus fratrum minorum et aliarum diuersarum religionum [271 1Kb] collegiis. Theutonici, expulsis  et eiectis atque per colla extrusis de Insula monachis, commorati sunt in claustro  sex septimanis, et omnia uictualia, que comparata fuerunt ad usus monachorum, qui ibidem Deo sedulum exhibebant officium, et orationes suas incessanter pro benefactoribus et salute uiuorum Deo non desinebant fundere atque defunctorum, expenderunt. 24 uillas eidem monasterio spoliauerunt in mobilibus et in immobilibus, ita ut nec pilus nec granum posset inueniri. Quid dicam de aliis religiosorum domibus? In Corona  , que erat noua edificatio domus, nec signa possunt ubi domus monasterii constructa erat inueniri. Quid dicemus de griseis in Ossiek, in Brzewnow ordinis sancti Benedicti, de dominabus in Teplicz et in Swietecz  ? Omnes in dolore et  amaritudine paribus cruciatibus et similibus doloribus afflicti sunt. De remotioribus monasteriis a ciuitate Pragensi quod similia perpessi sunt loqui non audeo, quia multa grauiora. Ex quibus Wylemow  potissimum lesum est, quia circa ipsum rex Rudolfus cum omni sua potentia bis stetit  , et Brandeburgensis marchio et duces Polonie conuenerunt. Incendia etiam innumera per totam Bohemiam facta sunt per uillas et urbes, pauperum spoliationes in pecoribus, iumentis et ceteris animalibus ac altilibus diuersi generis, in uestibus, in frumento et pabulo quadrupedum. Facta est autem distractio regni  Bohemie et diuisio iuxta placitum et uoluntatem  regis Rudolfi electi Romanorum. Branburiensis marchio obtinuit Pragense castrum cum maiori parte Bohemie, dux Polonie  Kladsko prouinciam, regina partem cum filio Wenceslao. Et impletur illud euangelicum: »Omne regnum diuisum desolabitur .« Adhuc Bohemis peiora in futurum uane mentis prestigia auguriantur. Morauia etiam in plures partes fertur esse distracta  . Proh dolor! quanta anxietate, quantaque commotione Bohemia et Morauia agitate sunt, nec ego nec pluralitas facundiorum hominum ualet explicare. Eodem anno 12. Kal. Nouembris obiit Iohannes Pragensis episcopus uicesimus quartus. Hic uicem sedis pontificalis gerens rexit ecclesiam Pragensem annis 22  . Erat enim forma spectabilis, incognitis  formidabilis, domesticis affabilis, ueritatis imitator, iustitie sectator indefessus, in iudicio prouidus, in uniuersa morum honestate preclarus et qualitate incomparabilis, merentium pius consolator, hospitum et peregrinorum benignus susceptor et uisitator. Facundissimus in eloquentia utriusque idiomatis Bohemici et Latini, lucerna lucens in mundo et ardens non sub modio, sed super candelabrum posita, illuminabat corda hominum uerbo ueritatis, factis et exemplis. De cuius et aliis claris actibus, licet plura digna relatu eniteant, tamen ea intacta relinquimus, quia quidam ipsi nichil boni operantes aliorum benefactis inuidere non desistunt. Usus sibi maximus erat querere et amplecti consortia peritorum, per quorum eloquentiam letificabat animum  suum, et hauriebat colores sententiarum dulcius nectare liquido. Micabat namque et aliud lumen quasi sol meridianus precellens fulgore omnes reges, duces et principes sue magnifice potentie, uidelicet Otakarus serenissimus rex Bohemorum. Hic Otakarus ab ipso etatis sue tyrocinio omnem spem ponens in solius Dei patrocinio, uirili animositate sui regni rexit dominium. Erat enim princeps spectabilis, rex inexpugnabilis, dux in castris acceptabilis. Hic quotiescunque contra quemlibet regum uel ducum aciem belli mouit, semper cum magno triumpho letus ad propria remeauit  . Erat  etiam in sui principatus regimine zelo pietatis succensus  nimio, culpas suas recognoscentibus pius indultor, uiduarum non surdus auditor, orfanorum non tardus adiutor. Tempore quadragesimali nocturno, solo seruo contentus, latenter ecclesiam ingressus, et super pauimentum humi prostratus tamdiu perseuerat in precibus, quoad usque largo imbre lacrymarum madida fuit cui incubuit humus. Inde surgens ad agapen faciendum ante ortum solis uocat officialem, cui commiserat curam pauperum, et requirit an parata habeat omnia pro pauperibus enutriendis. Erat enim mos eius omni quadragesimali tempore quingentos pauperes pascere, et in parasceue eosdem uestire. Lauabat etiam et pedes pauperum in cena Domini iuxta numerum 12 apostolorum, diuidens illis cuilibet solidum denariorum.  ueniens etiam ad ecclesiam Pragensem tempore quadragesimali personaliter aggreditur sacerdotes, inducens eos petitionibus suis, ut missas cantent pro salute uiuorum, alias pro animabus fidelium defunctorum, nec non et missas uotiuas de sancta Trinitate, de sancto Spiritu, de Domina, de patronis, de sancto Nicolao et alias quam plures, dum tantummodo tot possent inueniri sacerdotes. Ad manum autem cuiuslibet sacerdotis missam dicentis offerebat duos aureos uel duodecim argenteos denarios. Hec uidimus, et testimonium perhibemus. Iste princeps quantum fuerit largus, mens humana apprehendere  nec enarrare potest. Quam innumera dona dedit extraneis ducibus, principibus, in auro, argento, equis, annulis, uestibus, exprimere non ualeo. Qualis comitatus sequebatur eum cottidie militum, principum, balistariorum dinumerari non poterat. Nobiles terre, in amaritudine cordis fleto regem uestrum, qui uestiebat uos coccino in deliciis, et prebebat ornamenta aurea cultui uestro, accincti uelamine ornamentorum pretiosissimorum, quibus etiam fucatis ostro fimbriis radiantia fila pendebant, quibus seculi arridebat pompa et altitudo mundana tumescebat. Ornatus capelle regie non nisi de pretiosissimis balkinis purpura et bysso contextus erat in casulis, dalinaticis, cappis et aliis ornatibus; calices quidam aurei, argentei, et alia uasa, que ad  officium diuinum destinata sunt, usque ad pelues omnia in auro confecta sunt; scutelle etiam mense, eius ex auro puro et argento subtili opere fabricate, ad omnia fercula licet infinita mense eius deferebantur. Quid plura? a solis ortu usque ad occasum inter reges eo tempore non inueniebatur, qui tanta largitate et potestate atque morum fulgeret honestate. Quam largus fuerit et prodigus in suis donatiuis muneribus, stylo submoto, ne uidear adulationis notam incurrere ueritatem prosequendo, eius facta melius et uerius explananda posteris relinquo. Largitionum enim eius immensitas fuit [272 1Kb] mensura 



Iu. ANNALIUM PRAGENSIUM PARS II.


 Anno Domini 1278. episcopo Iohanne uiam uniuerse carnis ingresso, Thobias prepositus Pragensis, uir nobili prosapia ortus, etatis legitime, in nomine sancte et indiuidue Trinitatis, diuina fauente clementia, fauorabili et concordi canonicorum assensu in episcopum sedis Pragensis, se nimium refutante, 17. Kal. Septembris  est electus. Idem in officio prepositure adhuc existens, non solum clericos Pragensis ecclesie seu ciuitatis, immo quacunque terrarum parte aduenientes sub alacri munificentia grata Christi uice recipiebat, et eis caritatiuo affectu necessaria uite ministrabat. Canonici itaque Pragensis ecclesie, cupientes electionem suam omnium uirium suarum nisu ad effectum perducere, compilato decreto iuxta formam electionis prehabitam, et sigillis  omnium canonicorum munito, per solemnes nuncios, Gregorium magistrum et decanum Pragensem, Alexium prepositum Olomucensem ac Theodricum canonicos Pragenses, uiros utique honestos et prouidos, presentarunt metropolitano, sedis Maguntine  archipresuli  , petentes multa precum instantia humiliter et deuote, quatenus electionem per capitulum Pragense celebratam, excusantes etiam absentiam electi, tum propter uiarum discrimina, quia eo tempore commotio maxima et turbatio erat per totum regnum Bohemie pro interitu regis in spoliis et oppressionibus, tum etiam propter distantiam locorum; solita pietate dignaretur misericorditer confirmare. Effuderunt et alias eiusdem negotii duas necessarias petitiones coram reuerendissimo archipresule, humiliter exorantes, quatenus uices suas dignaretur committere honorabili uiro Brunoni, Olomucensi episcopo, ut in presbyterii gradum electum ipsorum promoueret, et cum aliis duobus cepiscopis uicinioribus sibi adiunctis ad episcopalis  gradus dignitatem consecraret. Metropolitanus itaque, sicuti uir prudens et discretus, studiosius cum suis canonicis et aliis peritis in iure canonico uiris, examinato regulariter et canonice decreto, nullaque comperta in eo reprehensionis nota, sciens misericorditer  compati necessitatibus subditorum, quia etiam constabat sibi alias de malo statu terre Bohemorum, et etiam propter uiarum discremina non posse commode uenire ad presentiam suam electum Pragensem, petitionibus ipsorum iustis acquiescens, considerans etiam, quod absenti electo confirmatio si quam faceret inualida fieret, Olomucensi episcopo iuxta formam petitionum committit uices suas, quatenus requisitis et inspectis omnibus articulis et articulorum circumstantiis, que ad negotii qualitatem pertinent, confirmationis et in gradum sacerdotii promotionis atque consecrationis electo in Pragensem episcopum munera seu beneficia largiatur. Sic namque nuncii capituli Pragensis assecuti circa archiepiscopum Maguntinum complementum petitionum  suarum, iuxta propositum uoluntatis sue exhibitis habunde gratiarum actionibus, benedictione accepta leti in Bohemiam remearunt. uenientes autem in urbem Pragensem, ab electo et ab honorabili cetu canonicorum et clericorum 11 Kal. Ianuarii cum gaudio sunt recepti.

Anno Domini 1279, Nonis Ianuarii Thobias electus Pragensis, premissis nunciis cum litteris commissoriis ad honorabilem uirum Olomucensem episcopum super confirmatione sue electionis ex parte archipresulis Maguntini, proficiscitur uersus Morauiam cum honorabilibus uiris Gregorio magistro et decano Pragensi, Alexio preposito Olomucensi atque Theodrico, canonicis Pragensibus, sequentibus ipsum et aliis etiam capellanis minoris et maioris gradus, et  secularium nobilium uirorum cum multo comitatu, inueneruntque Olomucensem in ciuitate episcopali nomine Ostrawa  , que est sita ultra Opauiensem prouinciam iu metis Polonie et Morauie. Quos Olomucensis intelligens aduentasse, honorifice suscepit, et gratiose tractat ac benigne  . Nam moris eius fuit semper et est aduentu hospitum congaudere; imitatur enim authoritatem que dicit: »Nobilium uirorum speciale solatium est, quacunque terrarum parte aduenientes hospitio recipere et benigne contrectare, et si quis motus zelo pietatis recipiat extraneos, succensus amore caritatis magis feruescit in propinquos.« Apertis itaque negotiis suis et oblatis literis commissoriis, petiuit  humiliter, quatenus iuxta formam in commissione sibi traditam procederet  in promissis. Olomucensis autem iustis petitionibus ipsorum et honestis aures patulas accommodans, sciens lassis in labore compati, mestis solatium inferre, quantocius possit promittit mandatum sibi iniunctum effectui mancipare. Habebat autem eo  tempore collegam episcopum Basiliensem  sibi iunctum ad peragendas regales legationes Rudolfi electi Romanorum. Eodem namque Basiliensi episcopo ad executionem commissi assumpto, secundum formam sibi traditam processit ad examinationem, et de circumstantiis diligenter ac studiose inquisitionem faciens, de contingentibus, que ad executionem huius negotii pertinent, nichil obmittens, perduxit ad effectum. Hiis ita rite omnibus peractis, inuocato Iesu Christi nomine, confecto et dato priuilegio confirmationis, authoritate sui metropolitani 15 Kal. Februarii electionem Thobie in episcopum Pragensem regulariter et canonice per capitulum Pragense celebratam confirmauit. Eodem anno 9 Kalendas Martii  profectus est Thobias electus,  assumptis ex honorabili cetu Pragensis ecclesie uiris prouidis et eminentioris discretionis atque literature peritioris [273 1Kb] , uidelicet magistro Gregorio, decano Pragensi, Thoma preposito, Gotfrido preposito, uernhero, Ulrico, Alexio Theodorico, Petro, Sdeslao, Benessio, canonicis Pragensibus, et aliis capellanis episcopalis curie, omnibus, pretiosissimo indumento uario subducto, uestitis plenarie et pellibus magdurinis---nobiles etiam, milites domicellosque curie sue superiores, mediocres et infimos uestiuit ex integro cuiuslibet uestimentis, uidelicet sagitta circumflexa in auribus signo primogenitorum suorum insignito---in Morauiam, in Brunnam ciuitatem ad uenerabilem uirum Brunonem Olomucensem  episcopum, ibique promotus est in gradum sacerdotii per honestissimum uirum, multa laude dignum, Secouiensem episcopum Kal. Martii  . In crastino namque consecratus est in episcopum Pragensem tituli a uenerabilibus uiris Brunone Olomucensi, Secouiensi, Basiliensi episcopis in dominica  qua cantatur Reminiscere, in domo predicatorum et ecclesia sancte Marie uirginis. Indulgentia autem die ipso data est annus et 40 dies. Eodem die dedit omnibus aduenientibus tam inuitatis quam ex propria uoluntate aduenientibus refectionem sollemnem, et permagnificum celebrauit conuiuium, ita ut merito dies iste eius natalitius debeat in anni cuiuslibet circulo uocitari. Recepto itaque consecrationis charactere pontificalis dignitatis, et peracto  magnifico sui natalitii conuiuio, omnibus sanitate et incolumitate perseuerantibus, letum ad propria reuersum cum magno tripudio totus conuentus Pragensis [274 1Kb] et aliorum, tam claustralium quam secularium tam ciuitatensium clericorum, cum ingenti  gaudio, utpote filii tristes aduentum desiderantes sui patris, cantantes: »Ecce sacerdos,« clerici, seculares: »Hospodin pomiluy ny,« in ecclesia montis Syon cum uexillis et processionibus receperunt 4 Kal. Martii durante adhuc proh dolor! malo statu regni Bohemie, qua de causa purchgrauii, qui preerant urbi Pragensi, non presumpserunt dominum Thobiam episcopum uolentem ingredi intromittere, magna multitudine ipsum comitante. Omnipotens conditor et gubernator totius orbis, qui uos ad pontificale decus [275 1Kb] uestris meritis conscendere statuit, ipse uobis pro reportato lucro de creditis ouibus coronam glorie impertiri dignetur. Eodem anno sabbato ante palmas, quo die tunc occurrebat annunciatio beate Marie uirginis, domino Thobie Pragensi  episcopo, uolenti celebrare missam primam post sui episcopatus consecrationem in kathedrali ecclesia sancti uiti, denegatus fuit introitus castri Pragensis per purchrauios, qui rem publicam terre Bohemorum a simplicioribus et ratione tardioribus gubernare uidebant [276 1Kb] , sed ut uerius dicam, destruere ipsam nitebantur. Sollemnia misse annunciationis gloriose uirginis celebrauit in ecclesia montis Syon non sine sulcatione frontis ruga non modica; ratione tamen iusta et pia mouebatur, ut ibidem officia beate uirginis perageret, quia eadem ecclesia in honore beate Marie consecrata, et ecclesie amplitudo, latitudo atque longitudo, nec non et operis ut Salomonis templi pulchritudo, sed et hominum copiosa ueniens multitudo ipsum inducebant. Quanta autem confluentia  ad prime misse celebrationem clericorum, nobilium, baronum, militum, ciuium, laycorum, rurensium, mulierum maritatarum, begynarum, uiduarum, infantum, iuuenum et uirginum congregata fuerit, si eadem multitudo armis uestita fuisset, confederata omnium uoluntate in unam, Pragensis ciuitas durante sponsionis uoluntate inexpugnabilis per multa temporum momenta inconuulsa permaneret [277 1Kb] . Ipso namque die beate uirginis canonicis Pragensibus et omnibus clericis in abundantia piscium, uini et medonis fuit in domo domni episcopi ministratum.

Anno Domini 1280  autumnus calide exiuit, sed hyems aspera fuit et niuosa, que asperitas durauit usque ad annunciationem beate Marie , et post dissolutionem niuis, aquarum magna  inundatio facta fuit infra 20 dies, ita quod molendina non poterant pre nimia abundantia aque infra dies predictos ad propria loca reduci et debito modo collocari. Eodem etiam anno magna caristia fuit omnium rerum, in annona, in carnibus, in piscibus, in caseis, in ouis, ita quod nonnisi duo oua gallinarum uix poterant pro denario comparari, multis tamen adhuc recolentibus, quia non multum retroactis temporibus 50 oua pro denario emebantur in Pragensi ciuitate. Eodem anno 7 Kal. Decembris treuge posite sunt inter Ottonem, marchionem Bramburgensem, et nobiles terre  , sed a multis magis sperabatur pax facta fuisse, quia ab eo tempore cessauerunt malefactores a grauaminum illatione, a spoliatione, ab ecclesiarum uiolatione, a pecorum et  iumentorum abductione, ab hominum detentione et tormentorum affectione, a saccorum, mattarum et lecticarum uestitione. Nec fuit hoc anno seminatum ad hyemalia, nisi in remotis partibus a Pragensi ciuitate, et si fuit seminatum, tamen modicum, et ideo ualida fames cruciabat pauperes, et multi egentium fame oppressi decesserunt. Eodem anno Prage in summo ceperunt omnes campane pulsari in Nonis Ianuarii  , que infra biennium non pulsabantur multis de causis, cum nec custodes nec campanarii ecclesie Pragensis intromitterentur in castrum ad peragendum in ecclesia officium suum. Imo quod magis est, nec uicariis, nec etiam ipsis canonicis Pragensibus, uolentibus Deo debitum officium persoluere, introitus castri prebebatur, exceptis paucis,  uidelicet Andrea solo sacrista et canonico Pragensi, Chwalecio cantore; Georgio subsacrista patre ministro altaris sancte Marie et uicario, magistro Gregorio licet decanus eiusdem ecclesie extitisset, tamen frequenter fuit sibi introitus urbis denegatus.

Anno Domini 1281,  8 Idus Martii Thobias Dei gratia Pragensis episcopus celebrauit ordines in ecclesia Pragensi primos a sui episcopatus ordinatione. Erat autem consecrandorum multitudo copiosa, que consecratio initiata a mane uix poterat toto die finiri, ita tamen quod in crastinum sacerdotibus tunc consecratis communicatio eucaristie est translata. Eodem die magister Gregorius, Pragensis decanus, in presbyterum est ordinatus. Et  licet contra eundem dominum episcopum multe  subcrescerent hiis temporibus cure seculi et diuersarum turbarum fluctuationes, alienationes possessionum episcopalium et spoliationes bonorum episcopatus et pauperum suorum innumere, ita ut ad sutentationem suam et curie sue ab aliquibus uix putaretur uictualibus posse sufficere, tamen in crastino post promotionem clericorum in dominica qua cantatur Reminiscere, in die anniuersario consecrationis sue, non parcens laboribus suis, quos perpessus fuerat in consecratione clericorum, et expensis, iuxta consuetudinem antecessorum suorum posuit cereum episcopalem in ecclesia Pragensi, continentem 220 libras cere, ad honorem et laudem beatorum martyrum uiti, Wenceslai atque Adalberti, pontificatus sui anno tertio. Celebrauit et  officia misse personaliter eodem die, ministrauitque refectionem largissime canonicis Pragensibus et aliis quibuscunque aduenientibus in abundantia piscium diuersi generis, uini et medonis copia abundanti.

8. Kal. Iulii anni preteriti  , hoc est in uigilia sancti Iohannis Baptiste, pluuia descendit post meridiem in maxima quantitate, que multa et grandia damna intulit, subuertendo funditus edificia murorum in Pragensi castro circa ecclesiam sancti Georgii, murum castri uersus aquilonem funditus euulsit et in Bruscam riuulum impetu suo deiecit. Item in ecclesia Pragensi testudines claustri in longa uia uersus aquilonem omnes confracte et dimidia parte omnibus claustri et refectorium [278 1Kb] cum muro  castri mota sunt de loco suo, et omnia ruinam minantur. In syluis circa riuos decurrentes per pluuie impetum arbores infinite radicitus euulse sunt, immo sed et montes et spelunce innumere corruerunt ex abundantia et uehementia aque pluuialis, quot edificia---muri uinearum, domus in ciuitate Pragensi infra muros extra computari non possunt secum traxit et deduxit in flumina! uias publicas et alias stratas in decursu suo erasit et effodit tanquam fossata circa munitiones castrorum, alicubi in profunditate sex cubitorum, in latitudine 12, et sic de singulis secundum maius et minus. In campis ante menia ciuitatis in loco qui dicitur na Skitine tanta  fuit congregatio aquarum, quod naues tanquam in Tiberi uel Danubio possent a nautis deduci, et hec aqua defluens ad ecclesiam sancti Petri in uico Theutonicorum, intulit multa damna, subuertit muros curie ipsorum, defluens in ecclesiam deiecit magnam copiam annone, quam reseruauerant parochiales metu guerre, que eo tempore gerebatur inter Ottonem marchionem Bramburgensem et barones regni Bohemie et ciues Pragenses. Inde descendens fluuius pluuialis traxit secum duodecim domos, et deduxit in flumen Wltaue; et quam plura mala contigerunt ex eiusdem pluuie decursu, longa serie uerborum non possent explanari. Nec est etiam obmittendum de impetu uentorum, qui eodem anno 3 Non. Decembris, hoc est in die beate Barbare, orti,  sua ui et impetu ueloci deiecerunt de turribus grauissima et firmissima edificia. In turri que dicitur ad maiorem portam Pragensis castri primum edificium, secundum edificium contra domum domini episcopi et curiam, que uocabatur antiquitus turris episcopalis, edificata in fronte castri opere firmissimo et artificioso, decidit in terram. Tertium edificium in turri circa pedem pontis de nobili et fortissimo opere ui uentorum detrusum corruit in terram. De aliis minoribus edicficiis in turribus munitionum edificatis seu propugnaculis specificare non possumus, sed secundum quod ueridica relatione cognouimus, 24 edificia turrium infra castrum Pragense et muros ciuitatum per uim uentorum corruerunt. Quot domus in ciuitate Pragensi ui  uentorum ceciderunt et extra, numero non est opus. In rure horrea ui uentorum diruta, arbores fructuum et syluarum, qualia ab antiquis diebus et similia non dicuntur accidisse. Sub decursu temporis impacati quid boni siue mali fecerint in stationibus suis sub monte Petrzin, Spakmannus, Syberk et Sazema cum suis comitatibus, stylo explanari non est necesse, quia sufficienter notata creduntur apud illos, qui molestias diuersarum passionum et iacturam rerum pertulerunt. Molendium in Strahow uentosum ui uentorum funditus corruit et eodem anno reedificatum est.



u. ANNALIUM PRAGENSIUM PARS III.

 Anno Domini 1279 [279 1Kb]  . Otto marchio Bramburiensis, tutor Wencezlai ducis, filii Otakari serenissimi  regis Bohemorum, et totius regni  , 7 Idus Ianuarii misit aliquot canonicos Pragenses,  capellanos suos, pro inquirendis quibusdam priuilegiis regis Otakari. Misit etiam, stimulo cupiditatis et auaritie tactus, milites et plures Theutonicos sub fraude et dolo, immemor salutis eterne, iniungens eis occulte, quatenus requirant et experiantur, ubi deposita sit pecunia Prosinconis, uulerii  et gratiarii regis Otakari et aliorum plurium. Adhuc enim terra Bohemie eo tempore in malo statu erat, turbabatur spoliis, rapinis, incendiis, ideoque multi seculares et clerici comportauerant res suas, et deposuerant in armario Pragensi, in auro et argento, in cifis, annulis, monilibus et aliis quibuslibet uestibus pretiosis; quia melior et tirmior tutiorque recursus non inueniabatur quam sanctuarium Pragensis ecclesie ad conseruationem rerum depositarum  [280 1Kb] . Intrantes itaque sanctuarium Iesu Christi et beatorum martyrum, conculcauerunt ornamenta sacerdotalia, et reliquias sanctorum contaminauerunt et euerterunt, attrectantes manibus impiis, querentes pecunie thesauros, putantes licere, quod eis propter loci sanctitatem non licuit. Rapuerunt scrinia, aponderantes cistas grauiores, in securi et ascia eas confregerunt. uidentes itaque canonici Pragenses et alii ministri ecclesie perpetrari tam graue nefas, et profanari ita inhumaniter sancta sanctuario filii Dei, nimio dolore tacti cum genuflexionibus et gemitu dixerunt: »Domine Iesu Christe, sancta tua conculcata sunt et contaminata, sacerdotes tui in luctu et humilitate iacent, et ecce, nationes congregate sunt, ut nos disperdant  .« At illi saxis rigidiores, sicut est seuissima natura Theutonicorum, calore iracundie succensi, procliuo cursu ad malum prompti, dehonestauerunt ministros ecclesie, timore Dei postposito, probris et contumeliosis uerbis et uerberibus, trudentes pugno sub barbam; alios percutientes et incomposite trahentes eiecerunt, et a sacrista uiolenter clauibus sacriste receptis, clausis seratisque ostiis, positis custodibus, exiuerunt. Deinde intrantes capellam sancti Wenceslai, irruerunt ad sepulcrum eius, perspicientes et palpantes ab omni parte superius et infra, querentes pecuniam, cum uix uel nunquam possit inueniri ubi non ponitur. Unus tum ex ipsis Theutonicis, minister dyaboli, instinctu eius  subtraxerat furtim thuribulum argenteum in capella sancti Wenceslai, sed diuina gratia fauente et beatorum martyrum auxilio, nimio timore perculsus, iterum sanum et incolome ministris ecclesie representat. Deinde tanquam canes indagatores intrantes criptam sanctorum Cozme et Damiani, currunt per angulos huc atque illuc, et non inuenientes numerarunt scrinia que ibidem deposita erant, ponderantes per eleuationem ponderosiora, signantes studiose, ne mutarentur et leuiora locarentur, habita deliberatione  pro clauibus, utrum deberent tolli claues et presentari marchioni aut penes sacristam relinqui. Ad ultimum receptis clauibus a sacrista per uim, cripte et capelle positis custodibus intra et extra ecclesiam ex omni parte, iniungentes eis, quetenus diligenter et studiose custodiant, sicut diligunt lumina capitum suorum seruare recesserunt. Et ita nec libri nec candele nec aliquis apparatus, qui ad cultum diuini officii pertinebat, infra biduum et noctem poterat ab eis obtineri. In crastino namque a radice propositi non digressi, iuxta mandatum eis iniunctum, aperientes ostia, intrant sanctuarium beatorum martyrum, rapiunt infinitam pecunie quantitatem, et eam illico suo domino representant. Nec erat eis horrendum tale facinus perpetrare, quia  iam traxerant in usum in multis monasteriis et aliis ecclesiis similia faciendo, et nisi compescantur per Iesu Christi potestatem a tam sceleratissimis presumptionibus, humano pudore et correctione non poterunt refrenari. Licet alias dicatur: »Non poterit in desertorum propagationibus aboleri licentia nisi fuerit in eis propter correctionem discipline subsecuta censura.« Et in legibus imperatorum promulgatum meminimus: »Diffinimus, ut remissionem uenie crimina non semel commissa non teneant, nec in eos auguste liberalitatis referatur humanitas, qui impunitatem ueteris commissi emendationi potius quam consuetudini deputarunt.« O pecunia totius mali regina, fraudis et doli amica, fidei ac anime hostis et inimica, tu iustitiam comprimis, iusta iudicia  subuertis, tu es ignis urens, fomes seditiosus, tu hominem a Dei cultura reuocas et errare facis, ponens eum in loco erroris et anime perditionis! Te instigante, stimulo cupiditatis et auaritie accensi Bramburienses rapuerunt aliena, scientes non esse sua, non attendentes, quod in ueteri testamento non rapina tantum, imo etiam tenacitas mulctetur, sicut beatus Gregorius exponit Luce euangelium dicens: »Qua pena mulctandus est, qui aliena diripit, si inferni damnatione percutitur, quia propria non largitur?« Nam et legibus seculi et diualibus constitutionibus prospectum est, nemini per uim licitum rapere rem alienam; quia qui aliquo errore ductus, rem suam esse putans et imprudens iuris eo animo  rapuerit, quasi domino liceat suam rem etiam per uim auferre a possessoribus, cum etiam, ne talia ne cogitentur, statuta sit pena, per quam raptores non impune suam exerceant auaritiam. Hoc intelligendum est de re commodata, siue locata, siue impignorata uel deposita. Nouimus et canonem late sententie in omnes uiolatores ecclesiarum esse promulgatum, per quem et infamie nota resperguntur et a legitimis actibus repelluntur, nisi prius satisfactione competenti exhibita a Romano pontifice absoluantur.

 Eodem anno 11 Kal. Octobris Paulus Beruth occupauit potentionaliter munitionem domini Thobie episcopi in Rudnicz et ciuitatem, et eam suo dominio subiugauit. Occupauit etiam curiam domini episcopi in ciuitate Pragensi, in qua deposita erat magna copia frumenti, uini, pernarum, caseorum, et suo dominio applicauit. Idem marchio Bramburiensis nulla compunctus pro tam graui facinoris perpetratione penitentia, mente adhuc ferina a suo proposito concepti mali non resiliens, dominam reginam serenissiman Bohemorum cum filio Wenceslao unico ac tenello in tempesta noctis, dum cuncta sunt silentia, sopori deditos inquietare non expauit, mandans militibus suis et clientibus, ipsam cum puerulo inuitos et renitentes paucis uestimentis indutos deferri ad  uehiculum, et deduci in Bezdyez castrum  per abrupta uiarum et latibula tenebrarum, cum nec sine ingenti timore et pauore competat etiam serenissimo die tam delicatis hominibus huiusmodi uectura pre nimia itineris uelocitate. Qualis turbatio cum mestitia cordium, qualis planctus ac gemitus a domina regina et a filio eius ac uniuersa curia et familia regine, maxime tamen a dominabus eo tempore habitus fuerit, non credo quod in cede innocentum et filiorum Rachelis similis eiulatus factus fuisse memoretur. Deducentes itaque dominam reginam cum filio sibi karissimo, locauerunt eam iuxta mandatum marchionis in Bezdyez munitione firmissima, in arto loco sub custodia alienigenarum seuissimorum Theutonicorum, omnibus Bohemis ad ipsos  introitum penitus denegando, exceptis paucis uix tribus personis, qui uictualia et alia necessaria, que ad sustentationem humane uite competunt, eis ministrabant. Et ex illa hora curia domine regine et familia eius, que ad magnam numerositatem creuerat tam in domicellis nobilium quam in domiceilabus et aliorum militum seruorum officialium, imminuta est et dispersa. uidentes itaque barones et natu maiores Bohemie, dominam reginam cum filio suo ex nimia meroris anxietate et ingenti doloris afflictione turbatos, cupientes eis aliquod remedium inferre, in colloquio generali celebrato ex parte Ottonis marchionis Bramburiensis, in quo exigebantur ab uniuersis nobilibus iuramenta pro fidelitate  seruanda, inter ceteros tractatus iidem nobiles petitionibus suis obtinuerunt a marchione, quatenus dominam reginam cum filio suo reductos de Bezdyez castro, locaret eos in urbe Pragensi, ubi sedes regis Bohemorum et totius regni esse non dubitatur, ubi etiam puer ducellus natus est et educatus. Maiori enim solatio pueri gaudent in loco natiuitatis sue commorantes. Domnus marchio petitionibus nobilium acquiescens, licet liberaliter promiserit, tamen  minime adimpleuit. Comperta itaque domina regina de fraude et dolo marchionis et uiolatione promissionum suarum, quod nulla ipsarum fuisset effectui mancipata, quod etiam nec petitionibus nobilium consensit, nec aliquo remedio tam in arto loco reclusa molestias et angustias graues euadere posset, quas singulis diebus patiebatur, tacitis cogitationibus concepit in animo suo, qualiter huiusmodi afflictiones amarissimas euadere posset  . Metuebat enim de tam sinistro principio, ne peior fortuna sequeretur. quia et auctoritas dicit: »Maior calamitas in futuro de tam sinistro principio metuitur, quam felix exitus speratur;« et iterum: »uix bono peraguntur exitu, que malo principio sunt inchoata.« Cepit itaque domina regina per interualla temporum petere licentias  a purcrauio Hermanno, qui preerat eidem castro in Bezdyez, quatenus posset uisitare ciuitatem uristad, in qua est ecclesia sita in honore sancti Georgii martyris, causa orationis. Occurrerat enim ipso die festum beati Georgii. Idem purcrauius Hermannus consentiens petitionibus domine regine, dedit liberam facultatem ueniendi quocunque placeret ei, tamen sub ea conditione, relictis pueris in castro, et quod peractis negotiis suis ad pueros reuertatur. Et ita iuxta formam premissam factum est, uenit et reuenit. Iterum post aliquot dies petiuit licentiam uisitandi griseos monachos in Hradist, obtentaque uenit, et ipso die in eadem ciuitate comedit, monasterio sibi uictualia procurante. Tertia uice accepta licentia uenit in Mielnik ciuitatem, que  specialis eius erat, et ibi mansit tribus diebus in expensis burgensium, et rediit in Bezydyez. Adiecit adhuc petere licentiam ueniendi in Pragam ad sororem  Agnetem, et ea obtenta uenit, et ibi de rebus suis dispositis finxit se uelle uenire in Morauiam ad exequias mariti sui, regis Otakari. Et arrepto itinere, cum deberet uenire in Morauiam, diuertit gressus suos in Opauiam  , et sic astute et sapienter angustias et molestias, quas patiebatur ex parte Theutonicorum, euasit. Interdum enim mendacia prosunt, nam falli in hiis que ad fidem non pertinent, aut nullum aut paruum peccatum est. Post paucos uero dies Otto marchio Bramburiensem episcopum  toti regno preficiens, et dans sibi  omnem auctoritatem et potestatem tamquam uero patrono, ut regat, protegat et defendat, malefactores puniat, in Saxoniam, dicens se arduissimis necessitatibus prepeditum, profectus est. Episcopus itaque Bramburiensis positus ad curam aliorum, qui tenebatur ex officio potestatis sibi tradite a rapinis, a spoliis, ab inquietationibus omnium oppressorum cum ceteris, qui secum ad hoc deputati erant, per penas, que legibus seculi statute sunt, huiusmodi  transgressores punire debitas ultiones sontibus infligendo, surda aure et oculo ceco transiens, consensit operibus malefactorum, qui per opera manuum suarum et sceleratissimorum actuum inferno sine omni hesitatione sunt deputati, non attendens decreta sanctorum Patrum, qui dicunt: »Consentire conuincitur, qui cum possit, peruersis negligit obuiare.« Nec caret scrupulo societatis occulte, qui manifesto facinori desiit obuiare. Eo tempore spoliata sunt omnia claustra monachorum, Cisterciensium, griseorum, nigrorum, cruciferorum, sanctimonialium et canonicorum ceterorumque clericorum per totum regnum Bohemie, pauperum etiam rusticorum possessiones non semel, sed pluries, imo innumerabiliter in equis, in pecoribus et omnibus rebus que  inueniri poterant, usque ad fauillam igne sunt consumpta. Nec pertransiuit dies sine spolio.

Interea domnus Gregorius, Pragensis decanus, accessit cum ceteris canonicis, quorum copiam poterat habere, ad presentiam episcopi Bramburiensis, petens humiliter ne prepositure Pragensis bona spoliarentur; quia eo tempore fere tota possessio prepositure Pragensis spoliata est, tam in ciuitate Pragensi---in cura prepositure ultra trecentas regales frumenti in diuerso grano sunt ablate---per uillas non tantum in equis, pecoribus diuersi generis et frumento, imo in plerisque locis in fauillam redactis, quibusdam uero edificiis deductis, in uniuersis altilibus nec pilus nec penna poterat inueniri. Episcopus uero Bramburiensis, precibus magistri  Gregorii decani Pragensis et aliorum canonicorum petibilibus et tam humilibus non consentiens, nec misertus iacture et damno ecclesiastico, furore nimio succensus, sicuti mos est Theutonicorum zelo nimio seuire in Bohemos, uerbum horribile protulit, ita quod quicunque audiuit, tinnuerunt aures eius. Erat autem uerbum huiusmodi: »Non tantum bona Gotfridi prepositi spoliabuntur, sed et ceterorum canonicorum, maxime autem eorum qui dominam reginam Cunegundem sequuntur et capellanizant. Adiicimus etiam et antistitis bona, non solum in rebus, sed et in persona ubicunque persequi poterimus, faciemus.« Utinam sagitta eorum reflecteretur in ipsos! quia

. . . . Non est lex iustior ulla,

 Quam necis artificem arte necare sua  . Sed heu! quia adhuc afflictis afflictio adiicitur, quia ex eo tempore tanta indignatio Domini extitit in Bohemos, maxime rurenses, ut dictum est:

Quidquid delirant reges, plectuntur Achiui  , puniuit eos Deus per diuersarum gentium nationes, sicut aliquando populum Isreliticum delinquentem puniuit et afflixit. Errabant autem in montibus et speluncis et cauernis terre, in syluis et nemoribus abscondentes res suas et corpora in locis uaste solitudinis, donec tempore hyemali nix descendit, et non poterant loca inueniri eorum habitationi opportuna, in quibus possent se ipsos cum rebus et pecudibus confouere,  quia ab inimicis persequentibus, tanquam a canibus indagatoribus, per uestigia niui impressa ueluti fere syluestres inuenti capiebantur. Capti rebus exspoliantur, uestibus denudantur, grauibus tormentis, ut se pecunia redimant, afficiuntur. uestibus et rebus exspoliati, quibus pecunia deerat, ambulabant in saccis et lecticis et mattis sua pudibunda tegentes  , diuersarum penarum aculeis torti. In Mielnik multi in rotis extenti, in flumen Albiam precipitati sunt de monte et suffocati, alii trucidati, alii gladio occisi, alii uinculis mancipati, alii igne cremati, nonnulli etiam fame ualida et frigoris asperitate afflicti, et innumerabilibus aliis ac diuersis passionibus affecti spiritum exhalabant. Et plura et uaria tormenta his temporibus audiuimus et uidimus,  quam in codicibus legimus. Et licet temporibus Dyocletiani et Maximiani imperatorum persecutio maxima legatur fuisse in christianos, hic maior uidetur causa inspecta extitisse. Illic homines disparis cultus, quia gentiles et Saraceni contra christianos, hic utrique baptisati; illic perfidia gentilium et hereticorum pullulante, hic fide christiana in sui roboris firmitate durante; illic ut a fide et rite christiane religionis recederent, hic super hiis nulla mentione habita, et in aliis nec uestigio culpe apparente, tanquam oues a lupis opprimebantur, et uenit super eos illud propheticum: »Minabit rex Assyriorum captiuitatem Aegypti et transmigrationem Aethiopie, iuuenum et senum nudam et discalceatam et discoopertam natibus ignominiam Aegypti , etc. Multi etiam clericorum,  tam secularium, quam religiosorum et laicorum, qui hospitia conuenerant in munitis ciuitatibus, et ceteri inquilini rebus exspoliati sunt, turbationibus attriti, tribulationibus affecti, uariis persecutionibus afflicti, doloribus grauibus et gemitibus inenarrabilibus arefacti, opprobriis lacerati, uariis tempestatum doloribus in profundum miserie demersi, minarum asperitatibus pauefacti, quidam extra menia ciuitatum crudelibus uulneribus exanimati, spiritum superis reddiderunt. Et impletum est illud propheticum: »Foris uastabit eos gladius et intus pauor .

Qualiter etiam in Pragensi castro, in palatio regali plurimi diuersarum penarum tormentis, a quibus pecunia sperabatur haberi, mortificati sint,  malui sub silentio transire, quam tam turpia facta que ibi sunt perpetrata stylo descriptionis enarrare, ne tam sollemnis locus, omni laude dignus, immundissimarum sordium spurcitiis et uerborum feda prolatione polluatur. In multis locis librorum inuenimus, quod pro peccato alicuius tota familia uel prouincia debeat puniri, imo et exemplis plurimorum apparet. Peccato Achab posteri eius regni solium amiserunt; peccato Dauid gladius Domini deseuii in populum, sed in gente lata gloria regis est, in diminutione plebis contritio principis, qui ergo de numerositate sue gentis superbiuit, iure in eius diminutione punitus est, sicut legitur in historiis  regum, ubi Dauid dolore tactus lamentabatur dicens: »Ego sum quid peccaui, ego inique egi isti qui oues sunt quid fecerunt? « Peccato namque Sodomitarum paruuli eorum, qui beneficio etatis paterna flagitia nesciebant, celesti igne sunt consumpti; peccato Amalechitarum non solum paruuli eorum, sed et bruta animalia iussa sunt a Domino deleri; peccato Datan et Abyron, qui auctores scismatis fuerunt contra Moysem, non tantum soli, sed et omnis substantia eorum cum ipsis et liberis eorum ad inferos descendit; peccato ciuium thesauri Ihericho anathematizati sunt, unde Achor, qui regulam auream et quedam alia pretiosa furatus est, de anathemate dicitur tulisse; peccato Aegyptiorum possessiones eorum grandini tradite, iumenta eorum  et primogenita eorum morte consumpta sunt; peccato Israhelitarum archa Domini Phylisteis tradita est; peccato Achor plebs Isrelitica manu hostium deuicta est; peccato filiorum Hely populus in manu Philistinorum corruit; peccato Cham filius eius Chanaan maledicitur; peccato Yesi, qui gratiam sanitatis Naaman uendidit, eandem gratiam sanitatis Eliseo uindicante lepresus factus, amisit. Legitur in libro Regnorum et de aliis regibus, qui ex uoluntate diuina permissum fuit, ut populum Ishreliticum et alias gentes affligerent, captiuarent et bellando deuincerint. Tamen qui uictorias potentie sue et non diuine, quas assecuti fuerant, attribuerunt, diuinitus sunt puniti. Nabuchodonosor, qui obtinuerat Aegyptum et Aethiopiam, cum superbiens diceret:  »Nonne hec est Babylon, quam ego condidi in throno regni mei ,« etc., et statim Deus immutauit mentem eius rationabilem, et induit eum ferina bestialitate, ita ut ab hominibus fugiens cum bestiis uiueret. Contra superbiam Senacherib, qui gloriabatur de uictoria quam assecutus fuerat ascribens potentie sue et non diuine, Dominus dixit: »Nunquid gloriabitur serra contra eum qui secat in ea? Nunquid exaltabitur securis contra eum qui cedit in ea?«  De Antiocho et de aliis regibus, qui ex delectis suis corruerunt, sicut legitur, quod per filios Isrel puniuit Deus Amorheos, Chananeos et alias gentes, quarum terras de Egyptiaca seruitute Isrelitis excuntibus tradidit possidendam. Legitur  etiam in libro Iudicum de Iabin rege Chananeorum et de Madianitis, quod propter ydololatriam populi suscitauit eos Deus, ut Israhel affligeret et terram eorum occuparet. Cum autem populus Dei sub manibus eorum diutius afflictus peccatum suum recognosceret, et per penitentiam Domini placaret, ex Dei precepto Baruch comitatus de Bosram prophetissam uxorem Lapidoch, Iabin regem Chananeorum  et Zizaram ducem exercitus sui contriuit, Gedeon Zebeam et Salmana reges Madianitarum, Orep et Zeb duces eorum morti tradidit. Hec omnia que premissa sunt hiis temporibus effluxerunt in Bohemos, sed utrum ex delicto regio an principum uel mediocrium siue infimarum personarum Dei iudicio ignoratur. Sed scimus, quia cibauit nos pane lacrymarum, et potum nobis dedit in lacrymis in mensura, tamen letati sumus pro diebus quibus nos humiliauit, et annis quibus uidimus mala. Ipse misertus est Syon, quia tempus miserendi eius, quia uenit tempus; conuertat iam luctum nostrum in gaudium, ut uiuentes laudemus eum omni tempore. Diuina uindicta principem cum populo peccante corripit, et quantitatem offensionis qualitas ostendit ultionis.

 Anno Domini 1281 [281 1Kb] , Otto marchio Bramburiensis, tutor Wenceslai ducis Bohemorum, infra natiuitatem Domini   et circumcisionem  celebrauit colloquium cum Thobia episcopo Pragensi et nobilibus terre, militibus, baronibus nec non ciuibus munitarum ciuitatum, in quo colloquio idem marchio de consensu omnium prefecit Thobiam episcopum Pragensem toti terre principalem, ad quem recursum haberent omnes oppressi uiolentiis, spoliis et quibuscunque iniuriis pregrauati. Adiunxit etiam eidem Domino episcopo Theobaldum [282 1Kb]  iudicem totius regni, et alios beneficiarios ad corrigendos excessus et culpas seculares, ut criminosos et quoslibet malefactores per sententias legum mundalium coherceant, et si culpa id  meruerit, etiam capitali sententia deputarent puniendos. Hiis enim temporibus tanta multitudo Theutonicorum in terram Bohemie influxerat diuersarum nationum, nobilium, mediocrium et infimarum personarum, ut numerositas ipsorum a multis estimabatur pluralitatem muscarum superare. Sed domnus episcopus, sicuti uir prouidus et discretus uolens proinde succurrere indemnitati rei publice, considerans summe malum tantam multitudinem alienigenarum nationum in terram Bohemorum irrepsisse, per quam depopulabatur in rebus et personis, hoc primum concepit in animo suo de inminutione ipsorum, inducens nobiles terre, quatenus petitionibus eius porrecturis  Ottoni marchioni debeant assistere, et pro uiribus suis quantum possunt, ut totaliter  de Bohemia radicitus euellerentur, inuigilent, ad hoc dominum marchionem inducendo. Promiserunt etiam omnes nobiles terre mandatis domni marchionis iustis uelle obedire, ipsi tamquam uero domino debitam reuerentiam in omnibus exhibendo. Domnus itaque marchio auditis et uisis innumeris malis, que per Theutonicos alienigenarum nationum  commissa fuerant, considerans etiam de obedientia et subiectione nobilium, quam promiserant se prestaturos, petitionibus ipsorum acquieuit, promittens quantocius posset perduceret ad effectum. Et sic moram paruam, uel ut ita dicam, nullam faciens, iussit mitti nuncios per ciuitates et fora ad edicendum et proclamandum uoce preconia, quatenus omnes Theutonici extranei, qui intrauerunt Bohemiam causa prede rapiende, infra triduum omni mora postposita exirent libere sine omni impedimenta, adiiciens penam, quod si infra triduum aliqui eorum non exiuerint, sententia graui, que predones, fures et latrones uel nocturni hostiorum excussores puniuntur, et ipsi puniantur. Theutonici hiis auditis nullo spatio more usi, tamquam iaculo  toxicato sauciati, uehementer itinere arrepto exeunt, et uelut uespertiliones in aurora die lucescente se abscondunt; ita Theutonici, tamquam fumus euanescit, euanuerunt. Ab illo tempore incole terre, cognito exitu Theutenicorum, spiritu alacriori recreati, qui habitabant in syluis et nemoribus, regressi sunt ad proprios lares, et ex illa hora homo misit manum ad opera, bubulcus cepit laborare in aratro, faber in fabrica, carpentarius in architectura, femina in colo et fuso, et quilibet artifex cepit suo operi insudare, de concordia principum et pacis incremento fiduciam gerens pleniorem. In eodem autem colloquio inter domnum marchionem et nobiles terre fedus fuit initum sub hac forma, uidelicet quod in festo apostolorum Philippi et Iacobi  eiusdem  anni nobiles Bohemie de collecta generali totius terre deberent dare marchioni Bramburiensi 15000 marcarum argenti ponderis Pragensis, et domnus marchio, reducto ducello Wenceslao  in Pragense castrum ad sedem patris sui regis Otakari, committat ipsum ad custodiendum domno Thobie Pragensi episcopo et aliis nobilibus terre, adiunctis quibusdam Bramburiensibus, quibusdam etiam ciuibus Pragensibus fide dignis, quatenus eum fouerent sub custodia diligenti iuxta formam, quam domnus marchio et nobiles terre statuere decreuissent. Adueniente termino prefato, uidelicet festo apostolorum Philippi et Iacobi, domnus marchio misit nuncios suos et litteras ad excusandam absentiam  suam, dicens se arduissimis negotiis esse occupatum, et ob hanc causam termino prefixo non posse interesse, nec ducem Wenceslaum pollicetur se conspectui ipsorum presentare, sed alium terminum, uidelicet natiuitatem sancti Iohannis Baptiste  petiuit sibi assignari, in quo sine omni scrupulo simulationis iuxta formam superius annotatam ducem Wenceslaum pollicetur se conspectui nobilium debere presentare. Quod audiens nobilium caterua Bohemorum, licet frustratione sue spei nimium turbata fuisset, et multis uoluntatibus motus  animi eius discreparet, tamen ne maius malum sequatur, contenta prouerbio quod dicit: »Labia principum pollui figmento mendacii non debent,« termino prefixo acquieuit.

Anno Domini 1282 fames ualidissima omnium rerum, que usibus humanis ad uescendum competunt, multarum terrarum homines interemit  . Sed obmissis extraneis ad Bohemorum pressuras et calamitatum angustias progrediar, quia circumdederunt Bohemiam ex omni parte mala, quorum non est numerus; oppressionibus, spoliis, excussionibus nocturnis et incendiis, consumptionibus omnium rerum inimici induxerant famem in medium eorum, persequentes animas ipsorum comprehenderunt in terra uitam eorum, et gloriam eorum in  puluerem redegerunt. Unde cor Bohemorum conturbatum est intra eos, et formido mortis cecidit super eos, quia exaltauit Deus dexteram deprimentium regem Bohemorum, letificauit inimicos eius, euertit gladium adiutorii eius, et non est auxiliatus ei in bello, destruxit eum, et sedem throni eius in terram collisit, minorauit dies temporis eius, perfudit eum confusione, sed et ad inferos deduxit, et cum mortuis deputatus est. Et quia pro delictis regum non tantum ipsi reges sed et populi puniuntur, teste propheta, qui uidens angelum cedentem populum, dicebat: »Ego sum qui peccaui, ego inique egi, isti qui oues sunt, quid fecerunt? « et in Pharaone, qui non tantum solus persequendo Isreliticum populum submersus est in  mari Rubro, sed nec unus ex eis superfuit, et in aliis multis regibus similia contigerunt. Unde restat dicendum de pauperioribus Bohemie, qui rebus et diuitiis multis affluebant, et hiis omnibus per predationes et spolia amissis, cum egenis hostiatim mendicando esurie in mortem corruerunt. Circuibant itaque pauperes fame nimia compulsi ciuitatis Pragensis uicos, plateas et domos ciuium, petentes eleemosynam. Et quia iam nimia multitudo pauperum excreuerat, ditiores in distributione eleemosynarum eis sufficere non poterant. Conuertebantur itaque ad uesperam, et famem patiebantur ut canes, et esurie pressi murmurabant, et impletum est illud Dauidicum: »Ipsi dispergentur ad manducandum,  si uero non fuerint saturati, murmurabunt .« Mendicabant etiam infiniti artifices et diuersarum artium operarii, ex quibus nonnulli habuere de facultatibus rerum suarum ad ualorem centum marcarum argenti; et hiis omnibus alii exspoliati, aliqui in familia sua consumptis uendebant de uxoribus suis armillas, inaures, monilia et omnem ornatum, qui cultui femineo competebat in uestitu, cupientes salutem uite depulsa esurie conseruare, et tamen multi ex hiis, consumptis omnibus que habebant, cum egenis hostiatim mendicando  uitam miserabili fine terminarunt. Habebant quidem omnes pauperes fauorem ciuium ingredi domos ipsorum ad expetendam eleemosynam, intrantibus autem uillanis mendicis ciuitatem Pragensem, quorum non erat numerus, pre nimia multitudine ceperunt furari ollas circa ignem cum cibis qui ad uescendum ciuibus parabantur, alias etiam res domesticas, quascunque poterant rapere, subtrahebant in damnum suum et odium uniuersorum. Et ita ab eo tempore denegatus fuit omnibus pauperibus introitus domorum, nec recipiebantur ad pernoctationes infra ciuitatem et extra, quia multa mala ex eorum obscenis actibus ciuibus proueniebant. Quidam pauperes recepti ad pernoctandum extra menia ciuitatis, nocte surgentes, necato hospite  et familia eius perempta, ablatis rebus melioribus, recesserunt. Talia et hiis similia in plerisque locis contigerunt.

Una mendica mulierem pauperem ad pernoctandum in Obora collegit in tugurio suo, que non habebat de substantia sua, nisi quinque frustella panis in sacculo, tegumentum uero corporis eius duo oua ualere non poterant, tamen hospita domus instinctu diaboli et famis nimie esurie impellente, ipsam dormientem in tempore noctis cum securi tanquam porcum mactando crimen homicidii perpetrauit. Habebat etiam eadem hospita domus filium duodecim annorum, qui huius criminis cooperante fomento hostis maligni cooperator extiterat. Sed quia diuina prouidentia huiusmodi crimina non sinit inulta pertransire  ---erat quippe dies parasceue  quo crimen tam horribile perpetratum est, quo etiam die toto fideles Christi pro deuotione circueunt per ecclesias---fortuitisque casibus quedam mulieres in transitu suo uiderunt funus ligatum fune et trahi in sarcofagum circa ecclesiam sancti Iohannis, ubi eo tempore corpora humana humabantur. Sed quia filius turpis nequissime matris corpus trahere non poterat, prefate mulieres cupientes pro nomine Christi officio exequiarum se immiscere, accesserunt ad funus, et auxilio sue possibilitatis nitebantur ceptum opus effectui mancipare. Quedam uero ex eis discretioris animi aspiciens corpus sanguinolentum, mirabatur uehementer  in animo suo reuoluens, quia corpora humana naturali morte decedentia a sanguinis perfusione penitus sunt aliena. Predicte mulieres cum super hiis tractatu prolixiori separatim quid esset faciendum deliberarent, interim auctrix sceleris, mater pueri, qui corpus fune trahebat, fuge presidio mortem euasit, puer uero a dictis mulieribus detentus, iudici traditur ciuitatis. Iudex autem cognita ueritate ex confessione pueri, per leges seculi ipsum suspendio deputauit.

Quedam femina, pulchris fructibus arborum exhibitis cuidam puero quatuor annorum bene uestito, sicut in ea etate patres magis consueuerunt diligere filios suos et uestire, fraudulenter pulchris sermonibus blandiendo deduxit eum in domum suam,  claudensque ostia domus oppressit eum, spoliatoque ipso corpus sepeliuit, statimque sine more spatio cum uestibus pueri oppressi cucurrit ad forum ad uendenda uestimenta, sperans de malitia sua lucrum reportare, cum fraus et dolus uix uel nunquam alicui ualeant patrocinium impertiri. Considerans itaque quidam maccellarius mulierem deferentem uestimenta in humeris, sicut mos est deferri uestes uenales iuxta consuetudinem fullonum, aggressus eam, cepit querere ab ea, quanti pretii essent uestimenta. Erat enim uicinus eius cuius filius peremptus erat, et cognitis uestibus duxit eam ad maccellariam suam, dicens se uelle emere et incontinenti soluere; at illa secuta est eum. uenientes autem ad locum predictum, maccellarius acceptis  uestibus diligentius cepit intueri an filii uicini ipsius sint, sicut suspicabatur. Cumque plenius cognouisset, quesiuit ab ea ubi uestes accepisset. At illa respondit: »Domina quedam dedit mihi ad uendendum eas.« At ille: »Furtim sublate sunt uestes;« et denegatis uestibus, suspendit eas in maccellaria sua supra perticam, et in prolixiori sermone, infra quem deferri possit negotium ei cuius interest, detinebat eam. Muliere uero iam feruentius certante pro restitutione uestimentorum, mox apparuerunt famuli, querentes puerum, et cognitis uestibus detinuerunt feminam, et presentauerunt patri cum uestibus pueri occisi. Pater, cognita ueritate presentauit iudici, iudex patibulo.

 Femina quedam, sepulto uiro suo et familia tota, sola filia superstite, ambe miserabilem uitam ducebant, nutrimenta per eleemosynam conquirendo, iam tanquam semiuiue, quia multi pauperum toto die mendicando hostiatim, non dico buccellam panis uel morsellum, imo micam panis uel fragmentum poterant expetere, quo possent uitam miserabilem recreare. O si adessent silique porcorum! Contigit quadam die post uacuos labores exhibitos pro eleemosyna circa noctem fatigatam matrem et esurientem intrare domum. Postmodum ueniens filia pulsauit ad ostium, cupiens intrare hospitium, sicut consueuerat singulis diebus. Mater prohibuit sibi introitum domus, dicens: »Ad quid uenisti? Nonne iam in morte es tanquam mortua? uultum corrugatum  et palidum defers, morieris in tugurio, et non erit qui te efferat busto;« et non intromisit eam. Contigit itaque matrem ipsam eadem nocte mori, et filia in crastino ueniens in foueam proiecta matre, longo tempore superuixit.

Hiis temporibus pre nimia famis asperitate pater filio nullum remedium consolationis sciebat impendere, et e conuerso filius patri, mater filie notitiam non habebat, nec filia matris, frater fratri incognitus; subtrahebatur enim eis cognitio naturalis cognationis ex causa rerum carentie, et impletur illud propheticum: »Extraneus factus sum fratribus meis et peregrinus filius matris mee .« Et sic noscere propinquos seuiens subtraxit egestas.  Plerumque contigit contrarium dicente auctore:

Forma, fauor populi, feruor iuuenilis opesque
   Subripuere tibi noscere, quid sit homo;
et iterum:

Bis duo sunt, quibus extollit se quis sine norma,
Luxus opum, proles generosa, scientia, forma.
[COSMAS I, 3.] Apud ueteres erant omnibus omnia communia, nec aliquis quod possidebat suum esse dicebat. Sed iam radice cupiditatis et auaritie pullulante, et inedia famis impellente, frater fratrem uidens nimia depressum egestate, et in articulo mortis constitutum, propter carentiam uictualium, non dico alimenta tribuere, imo buccellam panis non uerecundatur sibi denegare, cum sint una caro et  idem sanguis, utpote palmes ex eodem stipite propagati; non attendebat Ioannem dicentem: »Si quis habuerit substantiam mundi huius, et uiderit fratrem suum necessitatem patientem, et clauserit uiscera sua ab eo, quomodo caritas Dei manet in eo? « et iterum: »Omnis qui odit fratrem suum, homicida est, et omnis homicida non habet uitam in se manentem .« Hiis ita dicetur: »Ite, maledicti, in ignem eternum, qui paratus est uobis ab initio seculi; hospes fui, et non collegistis me, esuriui, et non dedistis mihi manducare .« Antiquitus toti orbi uitalis spiritus salubres auras ministrabat, quorum affluentia eris perusti intemperiem permiscens semina temperabat, corporibus humanis sanitatem infundebat,  et cuiuslibet generis uel nature species fructificabat et ideo non immerite dicta sunt primitus aurea secula fuisse. Erant enim rudes et simplices homines, et inter eos mali nescia et adhuc astutie inexperta simplicitas, que nomen auri primis seculis prestitit, sed postmodum natura per metalla uiliora degenerans, ferro secula postrema sue improuiditatis incuria fedauit; ideoque nostris temporibus pestem diram commerciis mortalium minando, anhelos ignes tulit torpentis frigoris uenena, et in affligendum meare cogebant orbem, quia quo magis ad cultum rerum atque artium usus humanus processit, tanto facilius in animos serpsit emulatio. Que primum bene incipiens, in inuidiam latenter euadit natura instruente, et ex hac iam nascitur  quidquid genus humanum post sequentibus seculis experitur.

Cumque pauperibus denegaretur ingressus domorum ciuitatis Pragensis, nec ad pernoctandum reciperentur propter furti perpetrationes, que ab ipsis committebantur, iacebant in nocte in uicis et plateis, tanquam sues fimo inuoluti, qui eiiciebatur in uicos de stabulis equorum, propter corporis nuditatem et frigoris asperitatem. Erat itaque tempus hyemale et aura frigidissima et continua; et ita tempore estiuali non nisi occasione famis moriebantur, tempore uero hyemali geminatum est malum, quia mors non per fenestram, sed per ostium irrepsit in orbem, inscia parcere humano generi;  habebat quippe fortes comites, famem, nuditatem et frigoris asperitatem, quorum robur celeriter penetrauit omnia confinia totius Bohemie, interemit maiorem partem mortalium, et non erat qui sepeliret. Oh! ubi erant uiri religiosi his temporibus? qui se alias fingunt eximie deuotionis, qui ecclesiastica sacramenta in tantis periculis et afflictionibus, imo in hora mortis, uel ut apertius dicam, in morte ipsa constitutis saltem paucis exhibuissent, cum ad hoc deputati sint sacerdotes ex officio sui ordinis et constitutionibus sanctorum patrum. Quis pro hiis negligentiis culpabilis existat, cum tot millia hominum sine sacramentis ecclesiasticis decesserint, disputandum est, determinandum uero cum uenerit filius hominis in sua maiestate.

 Congregati sunt itaque omnes consules et maiores ciuitatis, et diutius habito consilio super hiis, quid esset faciendum ad purgandam huiusmodi turpitudinem, tandem de consilio et uoluntate communi decreuerunt conuenire operarios ad effodienda sepulchra maxima, in quibus multa corpora humana possent collocari, quorum profunditas erat trium lastrorum, latitudo ab omni parte decem cubitorum, et quodlibet sepulcrum capiebat corpora mille uel paulo magis uel minus. Hec sepulcra horrenda pre sui magnitudine erant octo: unum apud Sanctum Petrum in uico Theutonicorum, in quo proiecta sunt 2000 corporum, apud ecclesiam sancti Lazari inter leprosos duo fossata, apud ecclesiam sancti Iohannis in piscina duo sepulcra, in Psarz duo sepulcra,  apud ecclesiam sancti Iohannis in Obora unum. Hec omnia sepulcra repleta sunt corporibus humanis in spatio sex mensium. Deibus uero uernalibus, cum iam terra resoluta fuisset, brumalibus recedentibus auris, sepeliebantur funera in insulis arenosis et campis ante menia ciuitatis. Erant etiam ad officium sepulture deputati aliquot uiri, qui laboribus insudantes toto die uix poterant deferre ad sepulcra omnia corpora, que occubuerant ipso die ante solis occasum. Sed quia ex alia parte pontis ciuitas antiqua populosior est, in curruum uectura trahebantur corpora ad humandum. Et si in una ciuitate tot millia hominum in breui spatio scribantur decessisse, quot millia hominum per totum regnum Bohemie respectu unius ciuitatis computabantur cecidisse,  cum nec tricesima pars totius regni Bohemie sola ciuitas Pragensis esse comprobetur? Et sic indubitanter fertur per totum regnum maior pars hominum occubuisse. Multi etiam agonizantes dicebant: »O si nati non fuissemus, nec oculus cuiusquam nos uidisset! O utinam translati fuissemus de utero matris ad tumulum, saltem manus propinquorum officio interessent sepulture; quia

Dulcius ossa cubant manibus tumulata suorum.
Melius enim erat nos bene mori, quam male uiuere, cum et auctoritas dicat:

Non bene pensantur leti dispendia luctus,
   Plus moritur uiuens, quam ualet esse miser.«
Quidam homines miserrimi et infelices, egestate  nimia depressi, naturam corporis sui fouere nutrimentis consuetis non ualentes, deuorabant cadauera iumentorum, pecorum et quorumlibet animalium, mortuorum canum. Imo etiam---quod horribile est auditui et nefandum, tamen quia auditui multorum insonuit, sub silentio transire non possumus---quod quidam more canum latrantium homines perimendo in huius miserie naufragio pro sustentaculo corporis deuorabant. Quidam autem suspensos patibulo nocte furtim ablatos tempore quadragesimali non deserentes, timore Dei auulso, comedere non formidabant, hominum abiecto pudore. Preterea eodem anno contigit in uilla dicta Horaz, spectante ad ecclesiam Saczsensem, etenim quedam filia omni pictate deposita, et immemor materne dilectionis, matrem  suam incisam in partes decoquens manducauit.

Et quia hac tempestate multa mala effluxerunt in Bohemos, et qualiter diuersarum penarum aculeis sint stimulati, ut patuit in premissis procurante Saxonum industria, sed ne uideamur digredi a tramite ueritatis ipsam palliando, ut uerius dicamus, Saxonum malitia principaliter et dolo procurante, ut autem appareant lucidius acta fraudum et dolositatum, ipsorum originem describendo circa opera ipsorum in apertum producemus. [EKKEHARD.] Etenim super origine gentis Saxonum uaria opinio est, aliis estimantibus de Danis Northmannisque originem duxisse, alii uero, quibus et Greci dicuntur consentire, eos reliquias Macedonici exercitus, qui secutus magnum Alexandrum  post mortem ipsius per totum orbem sit dispersus. Inuenimus etiam in scriptis cuiusdam historiographi, quod antiquitate tradente ab Anglis, Britannie incolis, sint egressi, et per oceanum nauigantes, Germanie littoribus studio et necessitate querendarum sedium [283 1Kb] sint appulsi in loco qui uocatur Hathuloga, et tempore quo Theodoricus rex Francorum contra Irminfridum ducem Thuringorum dimicans, terram eorum crudeliter ferro uastauit et igni. Cumque primum terre applicuissent, incole ipsius terre qui Thuringi dicuntur aduentum eorum grauiter ferentes, arma contra eos mouerunt. Saxones uero acriter resistentes portum obtinuerunt. Diu denique inter se dimicantibus, et multis hinc inter se cadentibus, tandem utrisque placuit de pace  tractare, initumque est fedus eo pacto, quo haberent Saxones uendendi emendique copiam, ceterum ab agris, a cede hominum atque rapinis abstinerent. Stetitque idem fedus inuiolabile multis diebus. Cumque Saxonibus iam defecisset pecunia, quod emerent aut uenderent non habentes, inutilem sibi pacem esse arbitrati sunt. Ea igitur tempestate contigit adolescentem quemdam egredi de nauibus oneratum multo auro, torque aurea, simulque armillis aureis. Cui obuius quidam Thuringorum: »Quid sibi uult, inquit, tam ingens aurum circa  tuum famelicum collum? Emptorem, inquit, quero, ad nichil aliud istud aurum gero, qui enim fame premor, quid auro delector?« At illo qualitatem quantitatemque pretii interrogante ait: »Nullum mihi discrimen est in pretio, quidquid dederis gratum habeo.« Subridens Thuringus ait: »Quid si de puluere isto sinum tibi implebo?« Erat autem in eodem loco congesta humus plurima. Saxo nichil cunctatus aperit sinum, et accipit humum, illico Thuringo tradens aurum, et letus uterque ad suos abiit. Thuringi Thuringum laudibus ad celum tollunt, qui nobili fraude Saxonem decepit, fortunatumque eum inter omnes mortales fuisse dixerunt, qui uili pretio tam ingens aurum possederit. Interea Saxo priuatus auro, oneratus uero multa humo  appropiat nauibus. Sociis igitur ei occurrentibus et quid ageret amirantibus, alii amicorum eum irridere ceperunt, alii arguere, omnes pariter eum amentem crediderunt. At ille postulato silentio: »Sequimini me, inquit, optimi Saxones, et meam uobis amentiam probabitis utilem.« At illi licet dubii, sequuntur tamen; ille autem sumpta humo per uicinos agros quam subtilius potuit, dispersit, et castrorum loca occupauit. Ut autem uiderunt Thuringi a Saxonibus castra occupari, intolerabilis ei est res uisa, et missis legatis conquesti sunt de federe uiolato et rupto pacto ex parte Saxonum. Saxones responderunt se hactenus fedus inuiolabiliter seruasse, terram uero proprio auro comparatam cum pace uelle obtinere, aut certe armis defendere.  His auditis incole Thuringie aurum Saxonicum maledicunt, et quem paulo aute felicem predicabant, auctorem perditionis sue atque regionis fatebantur. Ita deinde accensi ceco Marte, sine ordine et sine consilio irruunt in castra. Saxones uero parati hostes excipiunt sternuntque, et rebus prospere gestis, proxima circumcirca loca iure belli obtinent. Diu itaque cum ab alterutris pugnatum foret, et Thuringi a Saxonibus se superatos uiderent, per internuncios pacificari cum eis querunt, eosque in terra quam acceperunt sedere concedunt. Hec ideo inseruimus, ut prudens lector agnoscat, quanta perfidia, dolo, fraudeque usi sint. Ignorantes Deum creatorem celi et terre, maris et in hiis degentium, coluerunt eos qui natura non erant dii  maximeque Mercurium, cui certis diebus humanis quoque hostiis litabant. Deos suos neque templis includere, neque ulle humane speciei assimilare pro magnitudine et dignitate diuinitatis licitum arbitrati sunt, lucos ac nemora consecrantes deorumque nominibus appellantes, secretum illud sola reuerentia contemplabantur. Auspicia et sortes quam maxime obseruabant, quarum sortium consuetudo simplex erat. uirgam fruifere arbori decisam in surculos amputabant, eosque notis quibusdam discretos super candidam uestem temere ac fortuito  spargebant. Mox, si publica consultatio fuit, sacerdos populi, si priuata, ipse paterfamilias precatus deos celumque suspiciens ter singulos tulit, sublatisque secundum impressam antea notam [284 1Kb] , si permissum est, euentuum adhuc fides exigebatur. Auium uoces uolatusque interrogare proprium gentis illius erat, equorum quoque presagia ac motus experiri, hinnitus hac fremitus obseruare, nec illi auspicio maior [285 1Kb] fides adhibebatur, non solum apud plebem sed etiam apud proceres. Erat et alia obseruatio auspiciorum, quo solebant euentus grauium explere bellorum; eius scilicet gentis, cum qua bellandum fuit, captiuum quoquo modo interceptum; cum electo popularium suorum patriis quoque armis committere, et uictoria huius uel illius in prouidentia  habere. Frondosis arboribus fontibusque uenerationem exhibebant. Truncum quoque ligni non parue magnitudinis in altum erectum sub diuo colebant, patria eum lingua Irminsul appellantes, quod latine dicitur uniuersalis columna, quasi sustinens omnia. Quomodo autem certis diebus, cum aut luna inchoatur aut impletur, agendis rebus auspicatissimum initium crediderunt, et alia innumerabilia uanarum superstitionum genera, quibus impliciti tenebantur, obseruauerunt, hec ideo scripto commendauimus, quo prudens lector agnoscat, a quantis errorum tenebris per Dei gratiam sunt liberati, qui erant cultui demonum dediti uereque religioni contrarii, neque diuina neque humana iura illicitum uel inhonestum transgredi putantes. Quotiescunque  ab aliquo rege superati sunt, eidem supplices sese dederunt, imperata facturos polliciti sunt, obsides qui imperabantur absque dilatione dederunt, legatos, qui mittebantur, susceperunt. Quandoque ita domiti et emolliti fuerunt, ut etiam cultum demonum dimittere et christiane religioni se subdere per omnia promitterent; sed sicut ad hec facienda aliquoties proni, sic ad eadem peruertenda semper fuere precipites.

Anno Domini 1283, 7 Kal. Ianuarii, hoc est in die beati Stephani, contigit quod raro contingere solet. Apparuit iris mire pulchritudinis, que circumdabat totam ciuitatem Pragensem, extendens finem unum ultra muros ciuitatis uersus meridiem, alterum super flumen Waltaue ab alia parte ciuitatis  uersus aquilonalem plagam, per quam quidam Iudeorum, quedam etiam femine christianorum euentum futurum bone fortune toti regno Bohemie fato prestigii predixerunt, asserentes ut quemadmodum iris opponens se ymbribus tempestatum turbines restringit, sic Domino Deo gubernatore totius orbis concedente, incolas regni Bohemie a pressuris et uariis passionibus conseruabit. Sicut et in alio signo, uidelicet in stella que uisa est Nonas Aprilis super  cornu lune lucidissimo splendens fulgore, quia sapientes et literati uiri aduentum sui principis et heredis regni Bohemici Wenceslai, qui morabatur apud Ottonem marchionem Bramburiensem, tutorem suum, predixerunt. Cui aduenienti 9 Kal. Iunii occurrerunt barones ceterique milites ad plura milliaria. Clerici uero totius ciuitatis cum populo occurrentes ei, processionibus susceperunt cum honorifice ante ualuas castri decantantes: »Aduenisti desiderabilis,« cum aliis hymnis et canticis, populo etiam, decantante: »Hospodin promiluy ny;« cui processioni interfuit Thobias episcopus cum canonicis ecclesie sue, et ceteri claustrales conuentus, Brzewnouiensis, Strahouiensis, predicatores, fratres minores, et omnium ecclesiarum rectores,  seculares uiri et femine, ceterique omnium operum artifices.

Idem marchio Bramburiensis finito officio tutele, cum deberet secundum normam legalem reddere rationem de administratione sui officii, ut tradunt leges imperiales in instituta de Atiliano tutore, ubi dicitur : »Cum tutores pupillorum pupillarumue negotia gerunt, post elapsum terminum tutele iudicio rationes reddunt.« Idem marchio, dudum accepta pecunia 15000 marcarum argenti de collecta generali, adhuc stimulo cupiditatis accensus, pudore hominum abiecto, exegit a duce Bohemorum 20000 marcarum argenti pro absolutione sue tuitionis, non attendens, quod in eisdem legibus promulgatum esse reperiatur, quod  non solum tutores uel curatores pupillis uel adultis ceterisque personis ex administratione teneantur, sed etiam in eos qui satisdationes accipiunt subsidiariam actionem esse ipsis pupillis, que ad ultimum eis presidium possit afferre. Detinuit etiam idem marchio pro eadem summa pecunie ratione pignoris munitiones firmissimas, uidelicet Dieczin, Ustie  , Pontem, Ronow  , Bezdiezie castrum, cum ciuitatibus, donec predicte pecunie summa solueretur ex integro. Eodem anno uer totum siccum fuit. Hoc etiam anno 4 Idus Maii frigus uineas et fructus arborum ita enormiter lesit, quod penitus nullos fructus protulerunt; lesit etiam segetes frumenti hyemales et estiuales per totam Bohemiam tritici, siliginis, ordei, pise ceterorumque  seminum, ita quod in plurimis locis defalcate sunt propter suam infructuositatem, quia nutrimenta parua uel nulla humanis usibus conferre uidebantur. Eodem anno consecrata est ecclesia sancti Nicolai in suburbio Pragensi a uenerabili patre et domino Thobia, Dei gratia Pragensi episcopo, 2 Idus Ianuarii, in qua consecratione quidam contractus erectus est meritis et precibus sancti Nicolai. Eodem anno 18 Kal. Februarii stillicidia sanguinis manauerunt  de pede crucifixi, locati circa tumbam sancte Ludmile in ecclesia beati Georgii, et super hiis, que contigerunt et altera uice, uiri fide digni testimonium perhibent dicentes se talia uidisse.

Nec pretermittendum puto, cum sit memoria commendabili dignum, quod domnus Thobias, Dei gratia Pragensis episcopus, licet ex officio sui regiminis teneatur omnes ecclesias sue diecesis fouere, tamen ecclesiam Pragensem, cuius sponsus et dominus est, speciali dilectione confouendo, prouidit ei in ornatibus pretiosis et libris ecclesiasticis ad honorem et laudem diuini cultus, nec non et beatorum martyrum uiti, Wenceslai atque Adalberti. Quarum rerum collatio talis est: Casula, dalmatica et subtile  de axamito  albo cum limbis   magnis, item contulit alium apparatum nigrum cum auro textum, item pallam altaris de albo balkino, farratum de ruffo cendato  , item aliam pallam, in qua est leo et aquila de plumario opere  , item tria mensalia altaris cum latis pretextis, item strifeum axamitum, qui ponitur in parasceue sub reliquias, et quartum mensale longum, quod etiam ponitur sub reliquias. Contulit etiam missale magnum cum omnibus epistolis et euangeliis, tam ferialibus quam festiuis, cum cantu per musicam scriptis, cum graduali et sequentiis, item nocturnale magnum cum rubricis et cantu in ipso per musicam annotato per totum antifonarium. Contulit etiam breuiarium de magna litera iuxta cursum Pragensem, ecclesie modo et consuetudine  antiqua conseruata. Talis quippe prouisor dicitur utroque pede calciatus esse, qui non tantum, sibi, sed ecclesie sue iudicatur competenter prouidisse. Precauit quippe de suspicione auctoritatis illius, que dicit: »Quicunque percepto principatus officio perfrui seculariter ceperit, libenter obliuiscitur quicquid religiose cogitauit.«

Quia  multorum hominum animos turbat sollicitatio de inuestiganda serie et descensione propaginis ducum ac regum regni Bohemici, qualiter primo duce Prziemysl usque ad hec tempora, quot fuerint, et quis cui in ducatu successerit, ubi etiam regie maiestatis dignitas exordium sumpserit, obmissa prolixitate uerborum, que sapientibus displicere,  nonnullis etiam et fastidium generare consueuit, prout compendiosius potero, nitar explicare, ea tamen emendatione relicta, ut, ubicunque in hiis scriptis lectori nodus dubietatis occurrerit, ad depellendum errorem recurrat superius ad scripta, ibi enim plenius inueniet annotata.

[COSMAS I, 2.] In diuisione orbis secundum geometricos Asia sub suo nomine dimidium mundi obtinet, et dimidium Africa et Europa. In Europa sita Germania, cuius in partibus uersus aquilonalem plagam  inuenitur locata esse Bohemia, quam fertur introisse homo nomine Bohemus cum paucis animabus, a quo tota terra uocata est Bohemia. Hic homo Bohemus circa montem Rzip inter duos fluuios, scilicet Ohram et Wltauam primas posuit sedes. [I, 3.] Postmodum labentibus temporibus uir quidam nomine Crochko inter ipsos oriundus extitit, ad quem tam de propriis tribubus quam etiam ex tota plebe omnes ad dirimenda iudicia confluebant. Hic uir carens uirili prole, genuit tamen tres filias phitonissas, quarum prima Kasy, secunda Tetka, tertia Liubussie sunt nuncupate. [I, 4.] Hec Liubussie, licet fuisset natu minor, sed prudentia multo maior emicuit. Hanc sibi omnis populus, commune consilium iniens, post decessum patris eius prefecit iudicem. Orta est  autem eisdem temporibus in populo discordia non modica, et deferentibus querelis ad dominam et petentibus ut citius sententias diffinitiuas pronunciaret, fertur respondisse: »Ad dirimenda iudicia cognitio causarum necessaria est, nam sine cognitione multotiens iusti damnarentur.« Et non poterat in continenti petitionibus eorum satisfacere. Tunc populus spreuit dominam suam et iudicia eius, dicens, quamlibet feminam magis uirilibus amplexibus aptam, quam dictare militibus iura. Ad hec Libussie cernens a populo tantam illatam contumeliam, femineo pudore celans ac pallians iniuriam ait [I, 5.]: »Si digna non sum preesse uobis, ite et eligite uobis dominum, et quem elegeritis, erit dux uester et mihi maritus.« [I, 6.] Et continuo dans eis  indumenta regalia, nominans uillam nomine Stadicz, que sita est circa fluuium Belina, misit eos, dans eis et equum suum, cui equo cognita erat uia que perduxit eos usque ad prefatam uillam, dicensque ad eos [I, 5.]: »Inuenietis hominem circa uillam nominatam nomine Prziemysl in agro arantem uariis bobus, ipsumque adducite, et erit uester dux et mihi maritus.« [I, 6.] Qui pergentes compleuerunt omnia iuxta mandatum domine sue. [I, 7.] Hic uir, qui uere ex uirtutis merito dicendus est uir, qui omnia iura excogitauit et dictauit, quibus hec terra utitur et regitur, hic est primus dux Bohemie.

    Primus dux Prziemysl.
    II. Nezamysl.
    III. Mnata.
     Iu. uogin.
    u. Unislaw.
    uI. Crezomysl.
    uII. Neklan.
    uIII. Hostiuit.
    IX. Borziwoy, primus christianus, baptizatus est a Metudio episcopo Morauiensi anno dominice incarnationis 894  .
    X. Spitigneu.
    XI. uratislaw.
     XII. Wenceslaus sanctus, fraterna fraude martyrizatus 4 Kal. Octobris  .
    XIII. Boleslaus ferus, fratricida.
    XIu. Boleslaus pius, creator episcopatus Pragensis  .
    Xu. Boleslaus mitis.
    XuI. Wladiwoy.
    XuII. Iaromir  .
    XuIII. Odalricus.
    XIX. Brzieczislaus.
    XX. Spitigneus, fundator ecclesie Pragensis.
    XXI. Wratislaus dux et primus rex Bohemie.
    XXII. Conradus dux.
    XXIII. Brzieczislaus dux.
    XXIu. Borziwoy dux.
     XXu. Swatoplik dux.
    XXuI. Wladislaus dux.
    XXuII. Sobieslaus dux.
    XXuIII. uadislaus dux et secundus rex Bohemie, fundator Strahouiensis ecclesie.
    XXIX. Fridricus dux.
     XXX. Sobieslaus dux.
    XXXI. Conradus dux.
    XXXII. Henricus dux et episcopus.
    XXXIII. Wladislaus dux.
    XXXIu. Prziemysl dux et tertius rex Bohemie qui et Otakarus dictus est.
    XXXu. Wenceslaus rex.
    XXXuI. Prziemysl rex.
    XXXuII. Wenceslaus rex [286 1Kb] .


Et quia numerum ducum ac regum et ordinem breuiter hoc loco descripsimus, dignum duximus, ut numerum annorum et distantiam temporum inter ipsos describamus. A primo igitur duce christianorum Borziwoy usque ad Wratislaum, primum in regem Bohemie, leguntur successiue fuisse 12 duces,  infra quod tempus computantur lustra 40. A Wratislao primo rege usque ad uadislaum secundum regem fuerunt duces sex, infra quorum tempora subputaui. . . . . . [287 1Kb] .

Cronica finitur, qui mortuus est sepelitur.




CIRCA ANNUM MCXXu
ALBERICUS AQUENSIS





NOTITIA

.

 Albertus, siue Albericus, Aquensis in Gallia Ecclesie custos, scripsit, ex fide eorum qui presentes interfuere  , Historiam accuratam Hierosolymitane expeditionis, siue De passagio Godefredi de Bullione et aliorum principum usque ad annum secundum Balduini II, siue ab anno C. 1095 ad 1121 libris XII, qui, sine nomine auctoris primum editi, cum chronologia Henrici Meibomii a Reinero Reineccio, Helmstadii 1584, 4, sub titulo: Chronici Hierosolymitani de bello sacro. Deinde auctori suo restituti, in Iacobi Bongarsii Gestis Dei per Francos, tom. I, p. 184-318, Hanou. 1611, fol. Nomen auctoris primus prodidit Dauid Heschelius prefat. ad Anne Comnene Alexiadem scripta an. 1610.





INCIPIT HISTORIA HIEROSOLYMITANAE EXPEDITIONIS, EDITA AB ALBERICO CANONICO ET CUSTODE AQUENSIS ECCLESIAE, Super passagio Godefridi de Bullione et aliorum principum.




LIBER PRIMUS.



CAP. I.---Proemium sequentis operis.


Incipit liber primus Expeditionis Hierosolymitane urbis, ubi clarissimi ducis Godefridi inclita gesta narrantur, cuius labore et studio ciuitas sancta ab infidelibus liberata, sancte Ecclesie filiis est restituta. Diu multumque his usque diebus, ob inaudita et plurimum admiranda, sepius accensus sum desiderio eiusdem expeditionis et faciende orationis illic, dum feruerem. Sed cum minime, ob diuersa impedimenta, intentioni mee effectus daretur, temerario ausu decreui saltem ex his aliqua memorie commendare, que auditu et reuelatione nota fierent ab his qui presentes adfuissent, ut uel sic non in otio, sed quasi in uia, si non corpore, at tota mente et animo consocius essem, elaborare. Quapropter  de labore et miseriis, de firmata fide, de robustorum principum ceterorumque hominum conspiratione bona in amore Christi quomodo scilicet relinquerint patriam, cognatos, uxores, filios, filiasque, urbes, castella, agros, regna et omnem huius mundi dulcedinem, certa pro incertis, et in nomine Iesu exsilia quesierint, quomodo in manu forti et exercitu robusto iter Hierosolymam fecerint, et mille millies Turcorum Sarracenorumque legiones audaci assultu triumphantes occiderint, quomodo introitum et accessum sacri sepulcri Domini nostri Iesu Christi patefecerint, census et tributa peregrinorum, huc intrare cupientium, ex toto remiserint, pro uiribus nostris exiguis, puerili et incauto stylo  scribere presumpsi.



CAP. II.---Quomodo Petrus eremita primus auctor exstiterit expeditionis in Ierusalem.

Sacerdos quidam, Petrus nomine, quondam eremita, ortus de ciuitate Amiens, que est in occidente de regno Francorum, omni instinctu, quo potuit, huius uie constantiam primum adhortatus est, in Beru regione prefati regni factus predicator, in omni admonitione et sermone. Huius admonitione assidua et uocatione, episcopi, abbates, clerici et  monachi, deinde laici nobilissimi, diuersorum regnorum principes; totumque uulgus, tam casti quam incesti, adulteri, homicide, fures, periuri, predones, uniuersum scilicet genus Christiane professionis, quin et sexus femineus, penitentia ducti ad hanc letanter concurrunt uiam. Qua occasione et intentione hanc uiam idem eremita predicauerit, et eius primus ductor exstiterit, presens pagina declarabit.



CAP. III.---Quomodo patriarcham adierit.

Hic sacerdos, aliquot annis ante huius uie initium causa orationis, Hierosolymam profectus est, ubi in oratorio Dominici sepulcri  uisa quedam illicita et nefanda tristi animo accepit, et infremuit spiritu; ipsumque Dominum iudicem  super istis iniuriis appellat. Tandem super nefariis operibus motus, patriarcham sancte Hierosolymitane Ecclesie expetit, et, cur pateretur gentiles et impios sancta inquinare, et ab his fidelium oblationes asportare, item ecclesia uti pro prostibulis, Christianos colaphizari, peregrinos sanctos iniusta mercede spoliari et multis oppressionibus angustiari requirit.



CAP. Iu.---Quid patriarcha Petro responderit, et quomodo auxilia Christianorum inuitauerit.

Patriarcha uero et uenerabilis sacerdos sepulcri Dominici, his auditis, pia et fidelia profert responsa: »O fidelissime Christianorum, quid super his compellas et inquietas paternitatem nostram, cum nostre  uires uel potentia non magis quam formica exigua aduersus tantorum superbiam computentur? uita enim nostra aut assiduis redimitur tributis; aut mortiferis deputatur suppliciis. Et maiora asperamus de die in diem adfore pericula, nisi Christianorum adfuerint auxilia, que tua legatione inuitamus.« Cui Petrus in hunc modum respondit: »uenerande Pater, satis comperimus, et nunc intelligimus ac uidemus quam inualida manus Christianorum sit tecum hic inhabitantium, et quantis subiacentis  oppressionibus gentilium. Qua de causa, ob Domini gratiam, et uestram liberationem et sanctorum emundationem, Domino comite, uita sospite rediens imprimis dominum apostolicum requiram, deinde omnes primates Christianorum reges, duces, comites, et principatum regni tenentes, seruitutis uestre miseriam, et angustiarum tolerantiam cunctis insinuans. Iam omnia inter se hec nuntia eque uidentur ut fiant.«



CAP. u.---Quomodo maiestas Domini Iesu in somnis Petro apparuerit, eumque allocuta sit.

Interim tenebris celo circumquaque incumbentibus, Petrus orandi causa ad sanctum sepulcrum redit, ubi sub uigiliis et orationibus fatigatus, somno decipitur. Cui in uisu maiestas Domini Iesu oblata  est, hominem mortalem et fragilem sic dignata alloqui: »Petre, dilectissime fili Christianorum, surgens uisitabis patriarcham nostrum, et ab eo sumes cum sigillo sancte crucis litteras legationis nostre, et in terram cognationis tue iter quantocius accelerabis, calumnias et iniurias populo nostro et loco sancto illatas reserabis, et suscitabis corda fidelium ad purganda loca sancta Ierusalem, et ad restauranda officia sanctorum. Per pericula enim et tentationes uarias, paradisi porte nunc aperientur uocatis et electis.«



CAP. uI.---Quomodo Petrus Romam uenerit, legatione apostolica retulerit, et de terremotu.

Ad hanc itaque miram et dignam Domino reuelationem, subtracta uisione. Petrus somno expergefactus  est. Qui in primo diei crepusculo processit a limine templi, patriarcham petiit, uisionem Domini sibi ex ordine, aperuit, litteras legationis diuine cum signo sancte crucis requirit. Quas ille dare non recusauit, sed cum gratiarum actione accommodauit. Accepta hinc licentia, in obedientia legationis ad natales oras regressus est. Non modica anxietate nauigio per mare regressus, ad ciuitatem Barum reuehitur. Ubi terris redditus, Romam sine mora proficiscitur. Ibi, reperto apostolico, quam audiuit et accepit a Deo et patriarcha legationem retulit super immunditiis gentilium et iniuriis sanctorum et peregrinorum. Hec autem apostolicus mente uoluntaria et intenta ut accepit, in omnibus se promisit mandatis parere sanctorum  precibus. Qua de causa sollicitus uenit ad ciuitatem uercellas transactisque Alpibus, conuentum totius occidentalis Francie, et concilium apud Podium, ciuitatem sancte Marie fieri decreuit. Deinde ad Clarummontem in Aruernis proficiscitur. Ubi audita legatione diuina et admonitione apostolica, episcopi totius Francie, duces ac comites, magnique principes cuiusque ordinis ac gradus, expeditionem ex proprio sumptu ad ipsum sepulcrum Domini annuerunt. Ipso etenim in regno amplissimo conspiratio et coniuratio sancta huius uie, datis dextris, inter potentissimos exiuit. In quorum affirmatione terremotus magnus factus est, nil aliud portendens quam diuersorum regnorum iter moturas legiones,  tam ex regno Francie quam Lotharingie terre, Teutonicorum simul et Anglorum et ex regione Danorum.



CAP. uII.---De quodam Waltero eunte Hierosolymam, quid egerit, uel quid pertulerit.

Anno Dominice Incarnationis millesimo nonagesimo quinto, indictione quarta, Henrico, quarto rege ac tertio imperatore Romanorum Augusto, anno regni sui quadragesimo tertio, imperii uero decimo tertio, Urbano secundo qui et Odardus apostolico, octauo die mensis Martii, Walterus, cognomento Senzauehor, miles egregius, cum magna societate Francigenarum peditum, solummodo octo habens equites, ex admonitione predicti Petri eremite, in initio uie Hierosolymitane intrauit  regnum Hungarie. Ubi cognita uirtute, et audita animi illius intentione et causa assumpte uie, a domino Calomano, rege Christianissimo Hungarorum, benigne susceptus est, et concessus est sibi pacifice transitus per uniuersam terram regni sui, et emendi licentia. Hic itaque sine offensione, et aliquo aduerso incursu, usque ad Bellegrauam, ciuitatem Bulgarorum, profectus est, transiens Maleuillam, ubi terminantur fines regni Hungarorum. Illic pacifice fluuium Maroc nauigio traiecit. Sed in eodem loco Maleuille sedecim de comitatu illius remorati sunt, ut emerent arma, ignorante Waltero qui iam diu fluuium transierat. Hungari uero quidam peruerse mentis uidentes procul ualteri absentiam et illius exercitus, manus sedecim illis  iniecerunt; quos armis, uestibus, auro et argento spoliauerunt, et sic nudi et uacui abire permissi sunt. Hi uero dolentes, rebus et armis uacui, usque ad predictam Belegrauam, quo Walterus cum omni manu sua extra muros ad hospitandum tentoria posuerat, iter accelerauerunt, omne infortunium quod eis acciderat sibi referentes. Sed Walterus equo animo, quia reditus ad uindictam tedio erat, accepit. In ipsa denique nocte qua socii nudi et uacui recepti sunt, Walterus emendi uite necessaria requisiuit a principe Bulgarorum et magistratu ciuitatis; qui, fraudes et exploratores terre existimantes, omnia uenalia eis interdixerunt. Quapropter Walterus et omnis illius comitatus animo grauiter motus armenta, boues et oues illorum, que per  agros ad pabula herbarum emisse passim uagabantur, ceperunt ui rapere et abducere, quousque grauis seditio inter peregrinos, et Bulgaros, gregem suum excutientes, accrescere cepit et misceri armis. Dum tandem uirtute Bulgarorum inualescente usque ad centum et quadraginta millia, de peregrino exercitu a multitudine societatis quidam diuisi, in quoddam oratorium fugientes deuenerunt. Bulgari uero, accrescente suorum manu et Waltero deficiente ac cum tota societate diffugium faciente, oratorium obsidentes, sexaginta ex inclusis combusserunt; ceteros, uix ab hostibus et oratorio pro defensione uite elabentes, plurimos graui uulnere percusserunt. Post hanc calamitatem et attritionem  suorum. Walterus, relictis circumquaque sociis, fugitiuus siluas Bulgarorum per octo dies exsuperans, ad ciuitatem ditissimam, que uocatur Niczh in medio Bulgarorum regno secessit. Ubi duci et principi terre reperto iniuriam et damnum sibi illatum referens, iustitiam de omnibus clementer ab eo consecutus est, quin et arma et pecuniam illi in reconciliatione largitus est, ac ei conductum dominus terre per ciuitates Bulgarie Sternitz, Phinopolim atque Adrianopolim pacifice dedit, et emendi licentiam, quousque ad imperatoriam urbem Constantinopolim, que est caput totius regni Grecorum, cum omni manu sua descendit. Ut autem descendit, omni instantia humillime petitionis, qua potuit, ab ipso domino imperatore exorauit,  quatenus in regno suo pacifice moram obtineret, cum licentia emendi uite necessaria, donec Petrus Eremita, cuius admonitione et instinctu uiam hanc inchoauerant, socius haberetur; et sic coniunctis millibus suis, brachium maris S. Georgii nauigio transmearent, et sic tutius Turcis, cunctisque gentilium cuneis resistere ualerent. Quod et actum est, et a domino imperatore, Alexio nomine, benigne de omnibus petenti responsum et concessum est.



CAP. uIII.---Quomodo Petrus, cum copioso exercitu tendens Ierusalem, uindictam sociorum in Hungaria fecerit.

Post hec, nec longi temporis interuallo, Petrus predictus, et exercitus illius copiosus, ut  arena maris innumerabilis, quia diuersis regnis illi coniunctus conuenerat, scilicet Francigene, Sueui, Baioarii, Lotharingi, continuabat pariter uiam Ierusalem. Qui in itinere suo in Hungarie descendens regnum, ante portam Cyperon tabernacula sua fixit cum omni exercitu, quem eduxerat. His locatis, protinus regnatori Hungarie nuntios direxit, quatenus sibi suisque consociis pateret aditus et transitus per medium regni eius. Quod illi concessum est, ea conditione interposita ne in terra regis predam contingeret, sed pacifice uiam teneret, omnia uero, quibus indigeret exercitus, sine iurgiis et lite pretio mutuarent. Petrus ergo, audita erga se suosque regis beneuolentia, gauisus  est, et pacifice regnum Hungarie transiuit, dans et accipiens omnia usui necessaria in numero, iustitia et mensura, et sic sine turbine usque ad Maleuillam cum omni legione sua profectus est. Ut autem appropinquauit terminis loci predicti, fama in auribus suis suorumque allata est, quomodo comes regionis illius, nomine Guz, unus de primatibus regis Hungarie, auaritia corruptus, adunationem armatorum contraxisset militum, et pessimum consilium iniisset cum predicto duce, Nichita nomine, principe Bulgarorum et preside ciuitatis Belegraue quatenus et ipse collecta uirtute satellitum, anteriores agminis Petri debellaret et occideret; ipse uero postremos insecutione suorum militum detruncaret, ut sic uniuersa spolia tanti exercitus in equis,  auro et argento ac uestibus, diriperent et diuiderent. Petrus hec audiens, quia Christiani erant Hungari et Bulgari, omnino de illis tantum facinus credere noluit, quousque ad Maleuillam uenientes, consocii illius arma et spolia sedecim sociorum Walteri, in menibus et muris pendentia, aspexerunt, quos paulo ante retardatos Hungari in dolo spoliare presumpserant. Petrus autem, hac confratrum iniuria comperta, uisisque illorum armis et spoliis, socios ad uindictam admonet. Qui fortiter signis cornicinum intonant, erectis signis ad menia conuolant, muros grandine sagittarum oppugnant, quos tam incessabili et incredibili densitate oculis in menibus assistentium intorquebant, ut nequaquam uirtutem Gallorum impugnantium Hungari sufferre ualentes, a  muro declinarent, si forte intra ciuitatem ante uires illorum remanere ualerent. Ad hec Godefridus quidam cognomen habens Burel, de Stampis ciuitate ortus, magister et signifer ducentorum peditum, qui et ipse pedes erat, fortis uiribus, intuens fugam aduersariorum procul a menibus, muros scala, quam forte ibidem reperit, transuolat. Reinoldus de castro Breis, eques insignis, opertum habens caput galea, et lorica indutus, pariter menia post Godefridum ascendit, donec uniuersi tam equites quam pedites intrare contendunt. Hungari uero uidentes anime sue angustias et imminens periculum, ad septem millia conglobantur ad defensionem, ac per aliam portam, que respicit ad orientem, egressi super uerticem precelse silicis quam preterfluit  Danubius, et qua ex parte insuperabile erat munimentum, constiterunt. Quorum plurima pars, que pre angusto aditu per portam uelociter effugere nequiuerant, ante ipsam ianuam in ore gladii ceciderunt. Alii, qui in uertice montis liberari sperabant, ab insequentibus peregrinis trucidati sunt, alii, a cacumine montis precipitati, in ipsius Danubii undis absorpti sunt, sed plures nauigio elapsi sunt. Ceciderunt illic circiter quatuor millia Hungarorum; peregrinorum centum tantum, preter uulneratos, ibidem occisi sunt. Hanc Petrus adeptus uictoriam, cum uniuersis suis in eodem castello Maleuille diebus mansit quinque, propter abundantiam alimentorum que ibi reperit in frumento, gregibus ouium et  armentis, et poculorum plenitudine et infinito numero equorum.



CAP. IX.---Quomodo Maroam fluuium cum difficultate transierit.

Comperta hac uictoria et Hungarorum cede cruenta, et uisis ferro cesis corporibus illorum, que plurima exstincta atroci uulnere Danubius suis procellis aduexerat Belegraue, ubi reflexo alueo iter et cursum continuat, a Maleuilla distans milliari, dux prefatus Nichita, suos conuocat, et, consilio ab omnibus accepto, metu concussus, Belegraue Petrum ultra exspectare recusat, sed Niczh, spe defensionis aduersus uires Francigenarum, Romanorum et Teutonicorum, quia robore murorum ciuitas hec munita habebatur, migrare disposuit, secum asportatis uniuersis  thesauris Belegraue; conciues uero illius, per siluas et montana ac deserta loca cum armentis suis in fugam misit, quousque accersito auxilio imperatoris Constantinopolitani, sociis Petri resisteret, et uindictam Hungarorum sumeret propter amicitiam et fedus, quod cum Guz, comite et principe Maleuille, percussisset. Transactis abhinc sex diebus, nuntius quidam de uilla aduenarum Francorum Petro celeriter mittitur, qui hanc minarum certam legationem illi indicaret, dicens: »Rex Hungarie, collecto exercitu uniuersi regni sui, in ultionem suorum ad uos descensurus est, de quibus ne unum quidem certum est ab armis illius euadere; nam dolor occisorum et lamenta regem et uniuersos parentes et amicos illorum commouerunt. Quapropter  quantocius fluuium Maroam superantes, uiam uestram hinc maturate.« Petrus, intelligens iram regis et illius grauissimam adunationem, cum uniuersis sociis Maleuillam deserens, sed cuncta spolia gregesque ac predam equorum abducens, Maroam transire disposuit. Sed paucas naues, numero tantum centum quinquaginta in toto littore inuenit, quibus tanta multitudo subito posset transire et euadere, propter timorem regis in fortitudine graui superuenientis. Unde quamplurimi, quibus naues defecerant, iunctura lignorum et copulatione uiminum transire certabant. Sed a Pincenariis, qui Bulgariam inhabitabant, plurimi in ipsa lignorum et uiminum copulatione fluctuantes sine gubernaculo, et a societate interdum diuisi, sagittis confixi interierunt.  uidens autem Petrus interitum et submersionem suorum que fiebat, Baioariis, Alemannis ceterisque Teutonicis ex promissione obedientie imperauit, ut Francigenis fratribus subuenirent. Qui illico septem ratibus inuecti, septem nauiculas Pincenariorum submerserunt cum inhabitantibus, septem tantum uiuos captiuantes, quos in presentiam Petri adductos ex precepto illius trucidauerunt. Hac ultione suorum facta, et Maroa fluuio transito, ingentia et spatiosissima nemora Bulgarorum Petrus ingreditur cum uehiculis cibariorum et omni apparatu, et spoliis Belegraue. Et septem diebus in saltu spatiosissimo expletis, ipse cum suis urbem Niczh muris munitissimam applicuit ubi flumen quoddam  per lapideum pontem ante ciuitatem transeuntes, pratum, uiriditate et amplitudine uoluptuosum, et ripam fluminis fixis tentoriis occupauerunt.



CAP. X.---Quomodo duci Bulgarum obsides dantur: quibus receptis, grauis contentio cum Bulgaris oritur.

Hospitatis itaque peregrinis legionibus, ex prouidentia Petri et maiorum consilio fit legatio ad ducem Nichitam, principem Bulgarorum, qui in eadem ciuitate presens habebatur, quatenus licentiam emendi cibos acciperent. Quod benigne annuit, sub hac tamen conditione ut obsides ei darentur, ne aliqua iniuria aut uis, sicut Belegraue, a tanta multitudine fieret Walterus filius Waleramni de Bretoil castello, quod est iuxta Beluatium, et Godefridus  Burel de Stampis, duci obsides constituti et dati sunt. His missis et a duce receptis, omnium rerum sufficientia ad emendum undique illis concessa est, et non habentibus unde emerent, plurima largitio eleemosynarum a ciuitate largita est. Hac igitur nocte cum omni tranquillitate peracta, et obsidibus Petro a principe fideliter restitutis, centum uiri Alemannorum propter contentionem uilissimam, cum quodam Bulgaro uespere habitam in uenditione et emptione, paulisper subtracti a tergo agminis Petri, septem molendinis, que sub predicto ponte in flumine degebant, ignem submiserunt, et in fauillam redegerunt, quin et domos quasdam, que extra urbem erant, simili incendio in ultionem furoris sui succenderunt. Ciues autem uidentes edificia  suorum igne conflagrare, unanimi conuentu suum ducem Nichitam adeunt, Petrum et uniuersos sequaces illius falsos Christianos asserentes, raptores tantum esse et non homines pacificos, qui Pincenarios ducis Belegraue, et Maleuille tot Hungaros occiderint; et nunc incendium hoc presumpserint, nequaquam pro benefacto remunerationem restituentes.



CAP. XI.---Quomodo dux exercitum insecutus plurima diripuerit.

Dux, audita hac iniuria et querimonia suorum, precepit ut uniuersi ad arma contenderent cum omni equitatu quem illic adunauerat, cognita inuasione Maleuille, et absque mora ut peregrinos insequerentur, in caput eorum reddentes uniuersa mala  que sibi illata sint. Ad hoc denique ducis imperium Bulgari, Comanite, Hungari plurimi cum Pincenariis, qui conuentione solidorum ad urbis defensionem conuenerant, arcus corneos et osseos arripiunt, loricas induunt; et, uexillis haste innexis, Petrum cum exercitu suo secure gradientem insequuntur, ac tardos et extremos exercitus detruncare et transfigere non parcentes, currus et plaustra lente gressu subsequentia retinuerunt, matronas, puellas, pueros teneros abducentes, qui exsules et captiui in terra Bulgarie usque in presentem diem cum uniuersis rebus et armentis inuenti sunt. Protinus in hac repentina peregrinorum disturbatione et occisione, quidam, Lambertus nomine, uelocitate  equi elapsus, ad Petrum peruenit: cui rem hanc ignoranti et omnia que acciderant retulit, et quomodo hec initia malorum et dolorum ab Alemannis exstiterint propter incendium quod fecerant. Petrus uero milliari remotus hec omnia ignorabat; qui, ad hec uerba nuntii grauiter turbatus, conuocat sapientiores et magis sensatos de exercitu, quibus sic loquitur, dicens:



CAP. XII.---Quomodo, Petro cum exercitu causa pacis obuiam duci regresso, plurima iuuentus prostrata sit.

»Graue et durum nobis infortunium, ex furore insipientium Teutonicorum ortum, imminet. Nostri quam plurimi cum ipsis Alemannis, a duce Nichila et suo satellitio, in arcu et gladio ceciderunt in ultione  incendii quod me prorsus latebat; nostra autem plaustra omnia, cum opibus et armentis retenta sunt Nihil aliud super his uideo utilius quam ut obuiam duci redeamus, pacem cum illo componamus, quia iniuste nostri cum eo egerunt, cum omnia nobis necessaria pacifice ciues sui subministrauerint.« Ad hanc uocem et sententiam Petri repetito itinere, exercitus reuersus est ad ipsam ciuitatem Niczh, et in prato prefato tentoria sua relocauerunt, ut excusaret se Petrus et uniuersam legionem que precesserat, ut sic, mitigato duce, captiuos suos et plaustra recuperarent. In hac itaque intentione et consilio Petrus cum prudentioribus dum satageret, et uerbis cautis excusationem suam ordinaret, mille insensatorum hominum iuuentus, nimie leuitatis et  dure ceruicis, gens indomita et effrenis, sine causa, sine ratione, trans predictum pontem lapideum ad menia et portam ciuitatis in graui assultu uadunt: quibus mille eiusdem leuitatis iuuentus, trans uada et ipsum pontem concurrentes, ingenti uociferatione et furore in auxilium iunguntur, Petrum, ductorem suum hec prohibentem et pacem fieri uolentem, cum omnibus sensatis audire recusantes. In hac igitur dissensione grauissima discordiantium legionum, totus cum Petro, hanc seditionem prohibente, preter hec duo millia, remansit exercitus, qui nullo modo ad opem his se contulerunt. Bulgari, uidentes hoc schisma in populo et facile hec duo millia posse superari, e duabus eruperunt portis in sagittis, et lanceis et graui uulnere; et sic in uirtute magna oppressos  uniuersos in fugam uerterunt. Quorum uiginti, a ponte corruentes, undis immersi ac suffocati sunt. Alii uero in latere pontis trecenti ad uada incognita fugam inierunt, quorum alii armis, alii undis perierunt. Tandem qui in altera parte fluuii ab hac insania reuocati cum Petro in uiridario remanserant, uidentes quia sui tam seuo martyrio consumebantur, non ultra se potuerunt continere ab auxilio, sed induti loricis et galeis, nolente uolente Petro, ad ipsum pontem conuolant. In quo crudeliter hinc et hinc bellum exoritur, in sagittis, gladiis et lancois. Sed a Bulgaris uado et ponte preuento, sequaquam transire potuerunt, sed fortiter in fugam remissi sunt. Petrus uisa hac suorum contritione et  fuga, legationem per quemdam Bulgarum, qui sanctam uiam decreuerat in Ierusalem, duci prefato misit quatenus colloquium secum paulisper habere dignaretur, et pacem in Domini nomine utrinque componerent. Quod et actum est.



CAP. XIII.---Qualiter exercitus ex magna parte dispersus sit, et iterum ad triginta millia adunatus.

Pace hac diuulgata in populo Petri, et turbine sedato, quousque omnia redirent in concordiam, pedestre uulgus rebelle et incorrigibile, currus et plaustra reparans et onerans, uiam instabant. Quibus Petrus, Folckerus, Reinoldus interdicentes, donec uiderent, si colloquium procederet in concordiam, nequaquam insensatos et rebelles ab incepto auertere poterant. Ciues autem, uidentes quia Petrus  et maiores exercitus obstaculo uie euntibus erant et plaustris ac curribus obstabant, arbitrati sunt quod cum uulgo fugam aptassent. Quapropter a porta urbis exsilientes cum militibus ducis, insecuti sunt eos in manu forti; et ad duo milliaria grauis occisio et captiuatio facta est ab his retardati exercitus. Plaustrum, super quod erat scrinium Petri plenum innumerabilis auri et argenti, captum et retentum est, et ad Niczh una cum captiuatis reductum, et in erario ducis repositum; cetera spolia militibus diuisa sunt, uiri sine numero cesi sunt, pueri cum matribus abducti, mulieres nupte et innupte, quarum ignoratur numerus. Petrus uero et omnis manus illius, que euadere potuit, per opacum et spatiosum nemus, pars per abrupta montium, pars per  deserta noca dispersi, ut oues a lupis fugam maturabant. Tandem Petrus, Reinoldus de Breis, Walterus filius Waleramni de Bretoil, Godefridus Burel, Folckerus Aureliensis, omnes hi cum quingentis solummodo post hanc fugam in uertice cuiusdam montis casu conuenerunt. Nec enim de quadraginta millibus plures remansisse uisi sunt. Tunc uero Petrus considerans quia gens et exercitus eius grauiter imminutus est, anxie in diuersa meditatur, et uehementi suspirio dolet dissipatas legiones, et tot millia suorum cecidisse, Bulgarorum autem unum solummodo periisse, miratus, si adhuc quispiam de quadraginta millibus profugis ac dispersis uiueret. Unde ex ipsius sententia et uisione, hi qui secum in montis cacumine constiterant fugientes, signis et  cornibus perstrepunt, ut peregrini, quacunque dispersi essent per montes et siluas ac loca deserta, audito signo Petri suorumque, in unum reuertentes coadunarentur, et iter quod ceperant iterarent. Nec primum dies inclinata fuit, quod audito signo ad septem millia collecta sunt. Sic adunati, et a dispersione reuersi, uie iterato insistunt, et ad ciuitatem quamdam, rebus uacuam et ciuibus, applicuerunt; ubi castra figentes, socios profugos ac dispersos prestolati sunt. Sed minime alimenta in locis desertis reperire aut inuestigare potuerunt, nimiam ibi tolerantes penuriam, quia plaustra et currus, frumentum, hordeum, carnesque ferentes ad edendum, supra duo millia amiserant, neminem uidentem aut aliquid offerentem inuenientes. In mense  itaque Iulio hec aduersa illis contigerant, quando hac in regione frumenta et segetes mature iam ad messem flauescunt. Angustiato itaque fame populo, uisum est uiris consilio cautissimis, ut segetes maturas repertas in campestribus deserte et uacue ciuitatis igne torrerent, et torrida grana excuterent, quibus populus ieiunus sustentari posset. Hoc etenim sustentaculo annone tribus diebus uixit populus, quousque profugi et dispersi ad triginta millia readunati sunt, preter decem millia que perierant.



CAP. XIu.---Quomodo imperator Petro legatos direxerit, ut ueniret Constantinopolim.

Interea nuntii ducis ad dominum imperatorem Constantinopolim precesserunt, qui sibi uniuersa in  malo de actibus et infortunio retulerunt, nempe qualiter exercitus Hungaros Maleuille occiderit, et quomodo ad ciuitatem Niczh ueniens, pro benefactis mala ciuibus reddiderit, sed non tamen hoc impune presumpserit. Imperator hec audiens, Petro legatos dirigit; qui Petrum, uacua et deserta ciuitate relicta, in urbem Sternitz cum omni comitatu suo profectum repererunt, ex edicto imperatori hec illi nuntia ferentes: »Petre, domino imperatori graues de te tuisque querimonie allate sunt, eo quod in regno ipsius predam et seditionem tuus fecerit exercitus. Quapropter ex imperio ipsius interdicitur tibi ne ultra tres dies moram facias in aliqua regni sui ciuitate, donec urbem Constantinopolim ingrediaris. Ciuitatibus autem omnibus, per quas transiturus  es, ex imperatoria iussione precipimus ut pacifice tibi omnia tuisque uendant, et quia Christianus es, Christianique tui consocii, non ultra iter tuum impediant. Et quidquid in superbia et furore satellites tui aduersus ducem Nichitam deliquerunt, prorsus tibi remittit; scit enim quod pro hac iniuria grauiter penas exsoluistis.« Petrus, hac audita domini imperatoris legatione pacifica, non modicum gauisus et pre gaudio lacrymatus, gratias Deo retulit, qui, post nimiam et seueram correptionem, nec immeritam, sibi suisque dedit gratiam in conspectu tam magnifici et nominatissimi imperatoris.



CAP. Xu.---Quomodo Petrus secundam imperatoris legationem acceperit, ut Constantinopolim maturaret iter.

 Igitur mandatis illius obediens, a Sternitz ciuitate processit, et ad urbem Phinopolim cum omni populo suo secessit. Ubi uniuerso casu et infortunio suo recitato in audientia omnium Grecorum ciuium, plurima Byzantiorum, argenti, equorum et mulorum munera suscepit pro nomine Iesu et timore Dei, omnibus super eum misericordia motis. Deinde post tertiam lucem hilaris et letus in largitate rerum necessariarium migrans, Adrianopolim secessit. Ubi duobus solummodo diebus hospitio remoratus extra muros urbis, tertia luce exorta inde recessit. Nam secunda legatio imperatoris sollicitabat eum, ut Constantinopolim maturaret iter, quia feruebat imperator desiderio uidendi eumdem Petrum, propter famam quam de illo audierat. Ut autem uentum est Constantinopolim,  exercitus Petri iussus est procul a ciuitate hospitari, quibus emendi licentia pleniter concessa est.



CAP. XuI.---Quomodo Petrus et exercitus ab imperatore benigne susceptus sit, et deinde mare transierit.

Petrus uero statura pusillus, sed sermone et corde magnus, in presentiam imperatoris cum solo Folkero introducitur a legatis ipsius imperatoris, uti uideret si esset sicut de illo fama erat. Petrus uero introiens ad imperatorem confidenter, in nomine Domini Iesu Christi, salutauit, et quia in ipsius Christi amore et gratia ad uisitandum sanctum eius sepulcrum ex patria sua secesserit, recitat per singula, et aduersitates quas iam in breui pertulerit commemorat, uiros potentissimos, comites et duces  nobilissimos, se post modicum subsecuturos denuntiat, qui causa uisendi Dominicum sepulcrum, ardentissimo desiderio pariter uiam insistere Ierusalem decreuerint. Imperator autem, uiso Petro et animi illius intentione ex ipsius uerbis cognita, quid uelit aut quid de suo cupiat requirit. Qui ut misericorditer accipiat precatur, unde sustentationem uite cum suis habeat, asserens quanta et quam innumerabilia bona ex imprudentia et rebellione suorum amiserit. Imperator, hac Petri humilitate audita, motus misericordia, ducentos byzantios aureos sibi dari iussit; de moneta uero que dicitur tartaron, modium unum exercitui illius erogauit. Post hec Petrus, a colloquio et palatio imperatoris regressus et benigne ab eo commendatus, solummodo quinque  diebus requieuit in campis et predio ad Constantinopolim, ubi simul Walterus Senzauehor sua locauit tentoria, socius factus ab ipso die et deinceps, admistis copiis, armis et uniuersis usui necessariis. Deinde diebus quinque completis, tentoria sua ameuentes, brachium maris S. Georgii nauigio et auxilio imperatoris superant, et terminos Cappadocie intrantes, per montana ingressi sunt Nicomediam, ibidem pernoctantes. Et post hec ad portum qui uocatur Ciuitot castrametati sunt. Illuc assidue mercatores admouebant naues onustas cibariis uini, frumenti, olei et hordei, caseorumque abundantia, uendentes omnia peregrinis in equitate et mensura. In hac itaque necessariorum plenitudine gaudentibus et corpora fessa curantibus, adsunt nuntii Christianissimi  imperatoris, qui Petro exercituique eius interdixerunt iter uersus montana Nicee urbis, propter insidias et incursus Turcorum, donec amplior numerus adfuturorum Christianorum illis accresceret. Petrus uero audiens, legationi et consilio imperatoris acquieuit, ut et uniuersus populus Christianorum. Et curriculo duorum mensium illic in pace et letitia epulati, moram fecerunt, secure ab omni hostili impetu dormientes.



CAP. XuII.---Quomodo in terra urbis Nicee iuuentus predam fecerit, et castellum quoddam Solymani ceperit.

Post duos itaque menses, lasciui et effrenes facti pre otio et inestimabili copia ciborum, uocem Petri  non audientes, sed contra uoluntatem illius, in terram Nicee urbis et regni Solymani, ducis Turcorum, per montana ingressi sunt, depredati armenta, boues, oues, hircos, greges Grecorum Turcis famulantium, et ad socios deferentes. Petrus hec intuens, tristi animo accepit, sciens quia non impune ferrent. Unde sepius admonuit ne ulterius predam hanc iuxta consilium imperatoris contingerent; sed frustra insipienti et rebelli populo locutus est. His itaque prospere succedentibus et nullam adhuc predarum excussionem metuentibus, uisum est animosis et uentosis iuuenibus, quatenus, assumpta manu de exercitu, predam in pratis et pascuis ante mures ciuitatis Nicee in conspectu Turcorum raperent et abducerent. Quapropter ad septem millia peditum  conglobati, cum equitibus tantum trecentis loricatis, in uexillorum suorum eleuatione et tumultu nimio profecti, septingentos boues cum ceteris pecoribus a pratis Nicee urbis abduxerunt; et ad tabernacula Petri remeantes, plenum et pingue fecerunt conuiuium; plurimum uero gregis uendiderunt Grecis et nautis imperatori subditis. uidentes autem Teutonici quia Romanis Francigenis res prospere successit, et quod sine impedimento toties cum preda sua reuersi sunt, accensi et ipsi rapinarum auaritia, ad tria millia in unum conferuntur peditum, equites ducenti tantum, et in signis ostreis et purpureis semitam per eadem montana ingressi, ad castellum quoddam Solymani, uiri magnifici, ducis et principis Turcorum, peruenerunt, ubi montana terminantur  et silua, distans a Nicea spatio trium milliarium. Aggressi sunt autem omni uirtute armorum et fremitu bellico prefatum castellum, quousque habitatores illius expugnatos percusserunt in ore gladii, Grecis Christianis solummodo parcentes; ceteri omnes in ipso presidio inuenti, aut cesi aut eiecti sunt. Expugnato itaque presidio et habitatoribus eius expulsis, in abundantia alimentorum illic reperta letati sunt. Et uictoria hac iucundati, consilium inuicem dederunt, ut in presidio hoc remanentes, terras Solymani et principatum eius facile in uirtute sua obtinerent, predas et escas undique comportarent, et secure Solymanum debilitarent, quousque magnorum principum promissus exercitus propinquaret.



CAP. XuIII.---Quomodo Solymanus dux, congregatis Turcis, predictum castrum expugnauerit, quosdam captiuos duxerit, reliquos occiderit.


Solymanus autem, dux et princeps exercitus Turcorum, aduentu Christianorum audito, tum preda et rapinis, suorum quindecim millia ab omni Romania et regno Corrozan contraxit, uiros peritissimos belli in arcu corneo et osseo, et sagittarios agillimos. Quibus congregatis, post duos dies Teutonicorum uictorie, ad urbem Niceam reuertitur de terra longinqua cum adunatione ualidissima: ubi amplior ira et dolor illi auctus est ex fama Alemannorum et inuasione presidii, quod amiserat, et strage ac eiectione uirorum suorum. Deinde tertie diei sole orto, Solymanus cum omni comitatu suo castrametatus,  a Nicea, presidio, quod Teutonici inuaserant, applicuit. Quod signiferi illius in uirtute sagittariorum fortiter assilientes, Teutonicos in menibus atrociter resistentes sagittis crudeliter infigunt ac fatigant, quousque ad defensionem ultra stare non ualentes, a muro et menibus immoderato grandine sagittarum retrusi sunt, infra presidium protectionem a iaculis nudi et angustiati querentes. Turci uero uidentes quia Alemannos a muris et menibus represserant, trans muros et menia transcendere parant. Sed Alemanni, qui infra presidium erant, uite solliciti et studiosi, penetrare uolentibus lanceas opponebant; alii gladiis et bipennibus in faciem illis resistebant, quousque non ultra conscendere ausi  sunt. Turci igitur, hac sagittarum impugnatione et nimio grandine Alemannos absterrere non ualentes, comportauerunt omnia lignorum genera ad ipsam ianuam presidii. Que igne submisso combusta est, et plurima edificia, que erant in arce, donec flamma et calore inualescente, alii exusti sunt, alii a muris salutem sperantes desiliunt. Sed Turci, qui foris erant, exeuntes et fugientes ense trucidabant; alios, uultu et corpore iuuenili uenustos, circiter ducentos abduxerunt captiuos; ceteri omnes gladio et sagitta consumpti sunt.



CAP. XIX.---Quomodo exercitus per dies octo Petrum exspectauerit, et quomodo quosdam Turci de exercitu decollauerunt.

Ultione hac graui Solymano cum suis et cum Alemannis  captiuis, regresso, fama tam crudelissime necis Teutonicorum perlata est in castris Petri. Unde animi et corda cunctorum, uehementi consternata sunt dolore super interitu confratrum suorum. Hoc ergo infortunio suorum moti, sepius consiliis inter se utuntur, utrum recenter in ultionem illorum insurgerent, an Petrum operirentur. Ante hos enim dies Petrus Constantinopolim ad imperatorem migrauerat, pro exercitu suo rogaturus, ut illis uenditionem necessariorum alleuiaret. Consilium autem inter se habentibus, Walterus Senzauehor omnino se in ultionem fratrum ire contradixit, donec euentus rei planus innotesceret, et presentia Petri adesset, cuius consilio omnia acturi essent. Hoc consilio Walteri sedatus est populus octo diebus,  prestolans aduentum Petri. Sed nequaquam adhuc potuit ab imperatore redeundi licentiam habere. Octauo dehinc die Turci, uiri militares et arte belli illustres, surrexerunt ab urbe Nicea, numero centum, regionem et urbes in montanis sitas perlustrantes, scire et intelligere uolentes de preda et rapinis quas Galli abduxerant. Ibi ipsa die plurimos peregrinos, hac et illac uagantes, diuersis in locis, interdum decem, interdum quindecim, aut eo amplius, decollasse perhibentur. Hoc denique rumore in castris Petri rursus uentilato, scilicet Turcos adesse et suos circumuagos decollasse, omnino excusant credere tam longe eos a Nicea descendisse. Sed tamen aliqui consilium dederunt ut eos persequerentur,  si adhuc in finibus illis reperiri possent.



CAP. XX.---Quomodo exercitus, ad ultionem sociorum armatis, Solymanus cum multa manu occurrerit pugnaturus.

Interea ueritate comperta, exoritur tumultus in populo et unanimiter pedites conueniunt Reinoldum de Breis, Walterum Senzauehor, Walterum quoque de Bretoil et Folckerum Aureliensem, qui erant principes exercitus Petri, quatenus ad uindictam fratrum consurgerent aduersus Turcorum audaciam. Sed hi prorsus ituros se negant, donec Petri presentiam et consilium haberent. Godefridus autem Burel, magister peditum, illorum responsis auditis timidos minime in bello ualere tam egregios milites asserens, sepius sermone aspero improperabat  uiris his qui Turcos persequi in ultionem fratrum ceteros socios prohiberent. Econtra primores legionis contumelias et improperia illius suorumque sequacium ultra ferre non ualentes, ira et indignatione grauiter moti, ituros se pollicentur aduersus Turcorum uires et insidias, etiamsi mori contingat illos in prelio. Nec mora, surgente primo diluculo quarte diei, per uniuersa castra iubentur armari uniuersi equites et pedites, et signis cornicinum intonare, et bellum congregari. Soli inermes et infirmi cum femineo sexu innumerabiles in castris relicti sunt. Armati uero, et uniuersi congregati ad uiginti quinque millia peditum et quingentos equites toricatos, uiam insistunt ad urbem Niceam, ut ducem Solymanum et ceteros Turcos, bello lacessentes,  in ultionem confratrum cum eis pralium committerent. In sex acies itaque diuisi et ordinati, et quibusque uexillis attitulati, in dextro et in sinistro incedebant. uix tria milliaria a portu et statione Ciuitot processerant, absente et omnia ignorante Petro, per predictam siluam et montana in uociferatione et tumultu uehementi gloriantes et intonantes, et ecce Solymanus cum omni comitatu suo intolerabili eamdem siluam ex fronte altera intrauerat, a Nicea urbe descendens, ut repentino tumultu Gallos in castris incurreret, et nescios ac improuisos in ore gladii uniuersos consumeret atque deleret. Hic audito aduentu et uehementi strepitu Christianorum, miratur nimium quidnam tumultus is uoluerit;  nam latebant eum uniuersa, que Christiani decreuerant. Statimque peregrinos adesse intelligens, suos sic alloquitur: »Ecce Franci ad quos tendimus adsunt. Certum autem sit uobis quia aduersum nos pugnaturi ueniunt. Sed quantocius a silua et montanis recedamus in apertam camporum planitiem, ubi libere cum eis prelia conseramus, et nullum inuenire possins refugium.« Quod ita ad uocem Solymani actum est, et in silentio magno a siluis et montanis egressi sunt.



CAP. XXI.---Quomodo Turci cum Christianis grauiter conflixerint.

Francigene autem, Solymani ignorantes aduentum, a siluis et montanis in clamore et alta uociferatione procedebant, tunc primum Solymani acies  mediis campis intuentes et eos ad prelium operientes. Quibus uisis, inuicem se confortare in nomine Domini ceperunt, duasque acies premittunt, que quingentos equites habebant. Solymanus autem duas acies premissas intuens, frena sine tardatione laxat equi, laxantque sui et inaudita atque intolerabili uociferatione reddunt attonitos et stupefactos milites catholicos. Dehinc sagittarum grandine per medias irruunt acies, que, grauiter attrite et dissipate, a subsequente sua multitudine diuise sunt. Audita hac armorum concussione, et uociferantium Turcorum crudeli insecutione, postremi exercitus, qui nondum a silua processerant, in unum conglobantur in angusta semita, per quam uenerant, ad resistendum et prohibendum  semite angustiam et montana; predicte uero acies, per quas Turci a societate diuisas irruperant, ad siluam et montana reditum non habentes, uersus Niceam iter arripiunt. De qua extemplo reuersi, fortiter inclamantes per medios Turcos reuolant, et sese tam equites quam pedites inuicem commonentes, ducentos milites Turcorum in momento peremerunt. Turci autem uidentes quia uirtus equitum preualuisset in concertatione suorum, equos eorum transmissis sagittis uulnerant, et sic in pedibus fortissimos athletas Christi reddunt.



CAP. XXII.---Quomodo Turci infinitam multitudinem Christianorum peremerint.

Ubi Walterus Senzauehor trans loricam et precordia  septem sagittis infixus occubuit, Reinoldus de Breis et Folcherus Carnutensis, uiri nominatissimi in terra sua, simili martyrio ab hostibus consumpti ceciderunt, sed non sine magna strage Turcorum. Walterus uero de Bretoil, filius Walramni, et Godefridus Burel, magister peditum, inter uepres et dumeta fuga elapsi, per angustam semitam, qua tota manus subtracta a prelio et in unum collecta habebatur, reuersi sunt. Quorum fuga ac desolatione cognita, uniuersi in fugam uersi sunt, accelerantes iter uersus Ciuitot, eadem uia qua uenerant, parum se defendentes ab hostibus, Turci itaque, gaudentes prospero successu uictorie, detruncabant miseram manum peregrinorum, quos spatio trium milliarium cedendo usque ad tentoria  Petri persecuti sunt. Tentoria uero intrantes, quotquot repererunt languidos ac debiles, clericos, monachos, mulieres grandeuas, pueros sugentes, omnemque etatem gladio exstinxerunt, solummodo puellas teneras et moniales, quarum facies et forma oculis eorum placere uidebatur, iuuenesque imberbes et uultu uenustos abduxerunt; pecuniam, uestes, mulos, equos et omnia pretiosiora cum ipsis tentoriis Niceam asportarunt. Est autem supra littus maris, iuxta predictum Ciuitot, presidium quoddam antiquum et desertum, ad quod, tria millia peregrinorum, fugam arripientes, ingressi sunt dirutum presidium pro spe defensionis. Sed portas et obstacula nulla reperientes, clypeos pro porta, sic ut anxii et auxilio destituti, cum ingenti mole saxorum ostio  aduoluerunt, lanceis tantum et arcu ligneo et missilibus saxis uiriliter pro uite necessitate se defendentes ab hostibus. Turci uero, uidentes se parum proficere in cede inclusorum, undique cinxerunt presidium, quod erat sine tecto, sagittas in altum intorquentes, ut ab ethere reuertentes in uerticem et in corpora inclusorum corruentes, misellos exstinguerent ceterique hoc uiso in deditionem cogerentur. Plurimi sic lesi et exstincti illic fuisse referuntur, sed crudeliorem ab impiis penam metuentes, non armis, non ui exire coacti sunt.



CAP. XXIII.---Quomodo tria millia Christianorum qui euaserant, a Turcis obsessi, imperatoris auxilio liberabantur.

Iam sol mediam diem peregerat, quando hec tria  millia presidium ingressa a Turcis obsessi sunt. Sed fortiter pro uite necessitate se defendentes, nullo tamen ingenio, aut in ipsius noctis umbra ab hoc presidio potuerunt diuelli, donec nuntius quidam Grecus fidelis et catholicus, noctu nauigio mare transiens, Petro in ciuitate regia reperto, omnia pericula eorum retulit, et ceterorum casum et consumptionem. Petrus agnito periculo suorum et infortunio consumptorum, lugens ac dolens, imperatorem humiliter deprecatur, quatenus misellis peregrinis paucis, tot millium reliquiis, in nomine Iesu Christi subueniat, et non a tantis carnificibus desolatos et anxiatos consumi patiatur. Imperator audito Petro de casu et obsidione suorum, motus est misericordia, et undique Turcopolis accitis, et  cunctis nationibus regni sui, precepit sub omni festinatione trans brachium maris fugitiuis et obsessis Christianis subuenire, et Turcos ab obsidione expugnatos effugare. Turci autem imperatoris edicto comperto, media nocte cum captiuis Christianis et spoliis plurimis a presidio se mouerunt, et sic inclusi et obsessi peregrini milites ab impiis liberati sunt.



CAP. XXIu.---Quomodo quidam Godescalcus magnam manum in eamdem expeditionem contraxerit.

Non multo temporis interuallo post Petri transitum, quidam presbyter Godescalcus nomine, Teutonicus natione, incola fluminis Rheni, eiusdem uie in Ierusalem amore et desiderio succensus ex Petri  admonitione, plurimorum corda ex diuersis nationibus ad instandum pariter uiam suo excitauit sermone, et ex diuersis regionibus Lotharingie, orientalis Francie, Bauarie, Alemannie supra quindecim millia contraxit, tam militaris quam pedestris uulgi, qui pecunia ineffabili cum ceteris rebus necessariis collecta, iter suum pacifice usque in regnum Hungarie continuasse perhibentur. Ad portam uero Meseburg et eius presidium, gratia regis Calomani uenientes, honorifice introducti sunt. Quibus etiam concessa est licentia emendi uite necessaria; et pax utrinque indicta ex precepto regis, ne qua seditio a tanto exercitu oriretur. Sed dum per aliquot dies moram illic facerent, et uagari cepissent,  Bauari uero et Sueui, gens animosa, et ceteri fatui modum potandi excederent, pacem indictam uiolant, Hungaris uinum, hordeum et cetera necessaria paulatim auferentes, ad ultimum oues et boues per agros rapientes occiderunt, resistentes quoque et excutere uolentes peremerunt; ceteraque plurima flagitia, que omnia referre nequimus, perpetrarunt sicut gens rusticano more insulsa, indisciplinata et indomita. Iuuenem quemdam Hungarum, ut aiunt qui presentes fuerunt, pro uilissima contentione paro per secreta nature transfixerunt in fori platea. Cuius rei, et ceterarum iniuriarum querimonia, usque ad aures regis suorumque principum perlata est.



CAP. XXu.---Qualiter omnis exercitus Godescalci insolenter agens in Hungaria peremptus sit.


Rex, hac inquietatus infamia, totaque illius domo turbata, precepit satellitibus suis se armare et signo totam Hungariam in ultionem huius facinoris ceterarumque contumeliarum commoueri, et nulli peregrinorum parcere, eo quod fedam rem perpetrassent. Mox exercitus Godescalci tam crudele mandatum regis ad internecionem eorum intelligentes, signis intonuerunt per uniuersas societates, et in campo Belegraue secus oratorium S. Martini conglobati sunt. Nec mora, regia uirtus totius regni Hungarie in armis adfuit, ut populum conglobatum disturbaret. Sed fortiter resistentes, sicut anxios et uite sollicitos, in gladiis et lanceis et sagittis Teutonicos  repererunt. Quapropter et ipsi minus eos aggredi ausi sunt. Ut ergo uiderunt quia illis res erat pro anima, et non sine inestimabili damno cum Gallis committere possent, blande eis in dolo locuti sunt in hunc modum: »Peruenit querimonia ad dominum nostrum regem de iniuriis, quas regno suo intulistis. Sed arbitratur uos non omnes huius facinoris reos, eo quod plurimi inter uos sensati habeantur, et non minus uos molestauerit pax uiolata, quam ipsum regem et suos. Unde, si domino regi satisfacere uultis, et principes terre placare, oportet et necesse est ut omnia arma uestra in manum domini regis reddatis, et ex consilio nostro pacificos uos exhibeatis, in ditionem uero regis cum omni pecunia, quam habetis, intrantes, iram eius  mitigetis, et sic gratiam in oculis eius inueniatis. Sin autem aliud egeritis, nec unus quidem uestrum ante faciem eius suorumque uiuere poterit, quia contumeliam et iniuriam nimiam in regno eius exercuistis.« Godescalcus igitur et ceteri uiri sensati hoc audientes, et puram fidem ex his credentes uerbis, et quia Hungari Christiane erant professionis, uniuerso cetui consilium dederunt quatenus iuxta hunc sermonem, ad satisfaciendum regi arma redderent, et sic omnia in pacem et concordiam redirent. Acquieuerunt uniuersi huic consilio, et loricas, galeas et omnia arma totamque pecuniam  in manus magistratus regis reddiderunt, ac humiles et tremefacti  colla sua regi subdiderunt, totius misericordie et humanitatis certi erga regem consequende. Ministri uero regis et milites uniuersa arma palatio regis intulerunt in conclaui, pecuniam et cetera pretiosiora, que tantus congesserat exercitus, in erarium regis deputauerunt. Sic armis uniuersorum in conclaui repositis, omnem clementiam, quam polliciti sunt regem in populo habiturum, mentiti sunt, quin potius crudeli strage irruentes in eos, inermes ac nudos detruncabant ac cedem immanissimam in eos exercebant, adeo ut, sicut hi pro uero affirmant qui presentes uix euaserunt, exstinctis et occisis corporibus et sanguine tota planities Belegraue occuparetur, et pauci ab hoc martyrio liberarentur.



CAP. XXuI.---Quomodo ex diuersis regnis copiosa gens in eamdem expeditionem adunata sit.


Eodem anno, estatis tempore inchoante quo Petrus et Godescalcus congregato exercitu precesserant, postmodum ex diuersis regnis et terris scilicet e regno Francie, Anglie, Flandrie, Lotharingie gens eopiosa et innumerabilis Christianorum, igne diuini amoris flagrans, et crucis signo suscepto, undique incessanter per turmas suas confluebant cum omni supellectile et substantia rerum et instrumentis armorum, quibus Ierusalem profiscentes indigebant. His itaque per turmas ex diuersis regnis et ciuitatibus in unum collectis, sed nequaquam ab illicitis et fornicariis commistionibus auersis, immoderata erat commessatio, cum mulieribus et cum puellis sub eiusdem leuitatis intentione egressis assidua delectatio et  in omni temeritate sub huius uie occasione gloriatio.



CAP. XXuII.---De strage Iudeorum Colonie.

Unde, nescio si uel Domini iudicio, aut aliquo animi errore, spiritu crudelitatis aduersus Iudeorum populum surrexerunt per quascunque ciuitates dispersum; et crudelissimam in eos exercuerunt necem, et precipue in regno Lotharingie, asserentes adesse principium expeditionis sue et obsequii contra hostes fidei Christiane. Hec stages Iudeorum primum in ciuitate Coloniensi a ciuibus acta est; qui subito irruentes in modicam manum illorum, plurimos graui uulnere detruncauerunt, domos et synagogas eorum subuerterunt, plurimum pecunie inter se diuidentes. Hac ergo crudelitate uisa, circiter  ducenti in silentio noctis Nussiam nauigio fugam inierunt, quos peregrini et cruce signati comperientes, nec unum quidem uiuum reliquerunt, sed simili multatos strage rebus omnibus spolia uerunt.



CAP. XXuIII.---De simili strage facta Moguntie.

Nec mora, post hec uiam insistentes, sicut deuouerant, in multitudine graui Moguntiam peruenerunt. Ubi comes Emicho, uir nobilissimus et in hac regione potentissimus, cum nimia Teutonicorum manu prestolabatur aduentum peregrinorum, de diuersis locis regia uia illic confluentium. Iudei uero ciuitatis illius intelligentes necem confratrum suorum, nec manus tantorum se posse euadere, ad episcopum Rothardum spe salutis confugiunt, thesauros infinitos in custodiam et fidem illius reponentes,  multumque de protectione eius, quia ciuitatis eiusdem erat episcopus confidentes. Hic autem summus sacerdos ciuitatis pecuniam inauditam ab eis receptam caute reposuit, Iudeos in spatiosissimo domus sue solerio a specie comitis Emichonis et eius sequacium constituit, ut illic in tutissimo ac firmissimo habitaculo salui et sani remanerent. uerum Emicho et cetera manus habito consilio, orto sole diei in sagittis et lanceis in solerio Iudeos assiliunt, quos, fractis seris et ianuis, expugnatos ad septingentos peremerunt, frustra resistentes contra tot millium uires et assultus; mulieres pariter trucidauerunt, pueros teneros cuiusque etatis et sexus in ore gladii percusserunt. Iudei uero uidentes Christianos hostes  in se suosque paruulos insurgere et nulli etati parcere, ipsi quoque in se suosque confratres natosque, mulieres, matres et sorores irruerunt, et mutua cede peremerunt. Matres pueris lactentibus , guttura ferro secabant, alios transforabant uolentes sic potius manibus propriis perire quam incircumcisorum armis exstingui.



CAP. XXIX---Quomodo exercitus, negato transitu, cum Hungaris conflixerit.

Hac Iudeorum cede tam crudeliter peracta, paucisque elapsis, et paucis timore potius mortis quam amore Christiane professionis baptizatis, cum plurimis illorum spoliis comes Emicho, Clareboldus de uinduil, Thomas, et omnis illa intolerabilis societas uirorum ac mulierum uiam Ierusalem  continuarunt, tendentes uersus regnum Hungarie, ubi transitus regia uia uniuersis peregrinis minime negari solebat. Sed his ad presidium regis Meseburg uenientibus, quod fluuii, Danubius et Lintax, paludibus firmant, pons et porta presidii clausa reperitur, ex precepto regis Hungarie, quia timor magnus inuaserat uniuersos Hungaros pro cede quam exercuerant in confratres eorum, et adhuc fetebant corpora occisorum, cum tantus subsecutus est exercitus. Erant enim ducenta millia equitum et peditum, sed equitum uix ad tria millia computabatur numerus. Clausa itaque ianua, et uniuersis transitu per regnum negato, locauerunt castra per camporum planitiem, et nuntios regi dirigentes, pacemque querentes, minime in pace et promissione  sua auditi sunt. Hinc Emicho, Thomas, Clareboldus, uiri militari actione illustres, cum cautioribus ineunt consilium, ut regis terras ex hac parte iacentes uastarent, nec hinc recederent, donec trans paludem et fluuium Lintax pons locaretur, per quem muro presidii aliqua arte appropinquantes transforarent, ut uel sic transitus in uirtute sua pateret. Qui diebus multis a medio mensis Iunii ante presidium residentes, et pontem componentes, sepius inclusos expugnabant, defensores uero presidii fortiter resistentes hinc et hinc iacula intorquebant, et plurimam stragem utrinque faciebant. Interdum hi ex arce erumpentes in uirtute loricatorum, fortiter Gallos citra fluuium et pontem urgebant, interdum Galli preualentes, Hungaros  bello et uulnere aggrauatos usque in presidium remittebant. Die autem quodam circa nonam, Thomas, Clareboldus et Willhelmus cum trecentis, lorica et galea indutis, et equo doctis militibus, descenderunt ad insidias, ubi transitus Hungarorum nauigio sepius fiebat ad tuendam terram, si forte cum illis confligere, et bellum committere opportunitas daretur, aut armenta illorum inuenta depredari possent. Illis ergo hac in spe descendentibus, septingenti milites regis ad explorandum exercitum Christianorum occurrerunt in equis militaribus et armis. Qui uidentes, ab eis se nequaquam posse effugere, subito Gallorum turmas incurrerunt; et prelia committentes, superati et uulnerati grauiter  attriti sunt, fugam per nota loca facientes, et suam in terram tristes et dolentes nauigio remeantes. In hac conflictione Willhelmus principem exercitus Hungarorum et collateralem regis aggressus, uirum illustrem et niueis crinibus renitentem, decollauit. Ex hac uictoria uniuerse legiones totam noctem illam in letitia uigilem duxerunt, et multos Hungarorum captiuos habuerunt.



CAP. XXX.---Qualiter subito disturbato exercitu innumerabilis multitudo perierit.

Postquam huiusmodi plurimas congressiones, et quotidianas strages per longum temporis spatium, exercitus tedio uictus, et escarum defectione attenuatus, die constituto in uirtute loricatorum trans pontem, quem firmauerant, alii conferuntur, alii  per paludes diffusi presidium Meseburg fortiter aggrediuntur. Et applicitis ingeniis, duobus in locis muros perforant, Hungaros non parce angustiant, donec fere omnibus, in crastino si persisterent, aperiretur. Rex autem Calomanus et omnis comitatus eius mature equos ascenderunt, parati ad fugam uersus regnum Russie, si tantam uim Gallorum, superato presidio, terram ingredi uiderent. Pontes enim longa uetustate dirutos reparauerant, per quos transire possent paludes et fluuios in terram Russie, si necessitate cogerentur. Sed dum fere omnia prospere successissent Christianis, et muros grandi foramine penetrassent, nescio quo casu aut infortunio tantus timor uniuersum exercitum inuasit, ut in fugam pariter redderentur, ut quasi oues a lupis  irruentibus dispersi et concussi, hac et illac diffugium querentes, sociorum obliuiscerentur, Hungari uero, uidentes tam subito athletas fortes deficere et fugam maturare, in uirtute magna e portis cum rege exsiliunt, sine tardatione fugientes persequuntur, plurimam cedem exercentes et plurimos captiuantes, ac plerumque noctis in persecutione consumentes. Pedestris uulgi utriusque sexus tanta facta est occisio ut aque Danubii et Lintax in sanguineas mutarentur undas. Plurimi uero et numero incomparabiles per aquas liberari sperantes, pre timore imminentis occisionis Danubii undis ceco ausu inferuntur, et aquis uehementibus suffocantur. Mirabile  dictu! tanta futigitiuorum submersio facta est ut tam spatiosi fluminis aque pre tot millium corporibus per aliquantum tempus uideri non possent. Emicho autem, Thomas, Clareboldus, Willhelmus, et alii pauci, quorum equi cursu adhuc ualebant, incolumes euaserunt, et aliqui, qui in palustri herba frutetisque latuerunt, aut in opaca nocte fugere potuerunt. Emicho et quidam suorum, uia qua uenerant, reditum fugiendo tenuerunt; Thomas, Clareboldus et plures suorum uersus Carinthiam et Italiam fuga elapsi sunt. Sic manus Domini contra peregrinos esse creditur, qui nimis immunditiis et fornicario concubitu in conspectu eius peccauerant; et exsules Iudeos, licet Christo contrarios, pecunie auaritia magis quam pro iustitia Domini graui cede  mactauerant, cum iustus iudex sit Dominus, et neminem inuitum aut coactum ad iugum fidei catholice iubeat uenire.



CAP. XXXI.---De superstitione anseris et capelle.

Fuit et aliud scelus detestabile in hac congregatione pedestris populi stulti et uesane leuitatis, quod Domino odibile et omnibus fidelibus, incredibile non dubitatur. Anserem quemdam diuino Spiritu asserebant afflatum, et capellam non minus eodem repletam, et has sibi duces huius secunde uie fecerant in Ierusalem, quas et nimium uenerabantur, ac bestiali more his intendebant ex tota animi intentione. Quod absit a fidelibus cordibus, ut Dominus iehsu a brutis animalibus et insensatis sepulcrum sui sanctissimi corporis uisitari uelit, et  hec fieri duces Christianarum animarum, quas pretio sanguinis sui ab idolorum spurcitiis reuocatas redimere dignatus est, cum celos ascensurus duces et rectores populi sui sanctissimos et Deo dignos presules et abbates preordinauerit, non bruta insensata animalia! Sed quid mirum, si modernis temporibus huiusmodi abominationes, et tam feda scelera, inter aliquas societates tot millium inuenta sunt, que Dominus in caput eorum reddiderit, cum temporibus Moysi et Iosue et ceterorum seruorum Domini in medio iustorum inuenta sit iniquitas, et ab eo, qui est Dominus ultionum, uirga sue maiestatis correpta et purificata?



LIBER SECUNDUS.



CAP. I.---Cum quibus et quo tempore dux Godefridus secundam inierit profectionem.


Igitur post Petri Eremite profectionem, post Waltheri Senzauehor militis egregii occisionem eiusque exercitus grauissimum casum, dehinc modico interuallo post crudelem stragem Godescalci presbyteri, et eius exercitus, post infortunium comitis Alemannie, Emichonis, ceterorumque fortium uirorum et principum de terra Gallie, scilicet Drogonis  de Nahella, Clareboldi de uinduil, ac contritionem sui exercitus crudeliter factam in regno Hungarie ad portam Meseburg, Godefridus, dux Lotharingie, uir nobilissimus, fraterque eius uterinus, Baldewinus, Wernerus de Greis, cognatus ipsius ducis, Baldewinus pariter de Burg, Reinardus comes de Tul, Petrusque frater eius, Dudo de Cons, Henricus de Ascha, ac frater illius Godefridus, fortissimi milites ac principes clarissimi, eodem anno medio mensis Augusti,  uiam recto itinere in Ierusalem facientes, in terram Osterreich ad ciuitatem Tollenburg, ubi fluuius Lintax regnum Gallie terminat et diuidit hospitio resederunt curriculo trium hebdomadarum mensis Septembris, ut audirent et intelligerent qua occasione exorta seditione, peregrinorum exercitus paulo ante hos dies perierit, et a proposito eundi Ierusalem cum suis principibus et ductoribus auersus fuerit, iamque eis obuiam desperatus redierit.



CAP. II.---Principes per internuntios conuenerunt Pannonie regem, quare perdiderit populum Domini.

Tandem post plurimum mali rumoris, quid primum, quid cautius et consultius agerent ad explorandam rem et crudelitatem Hungarorum, quam  fecerant aduersus Christianos confratres, dum sepius tractarent, uisum est omnibus utile consilium, ut neminem ex nominatissimis et capitaneis uiris ad inquisitionem tam nefandi homicidii et sceleris premitterent, preter Godefridum de Ascha, eo quod notus esset Calomano, regi terre, ante multum tempus huius uie in legationem ducis Godefridi missus ad eumdem regem Hungarorum. Alios uero duodecim electos ex familia ipsius ducis, Baldericum, inquam, Stabelonem et quorum nomina latent, una cum illo direxerunt, ut legationem tantorum principum hoc modo aperirent: »Regi Hungarorum CALOMANO GODEFRIDUS, dux Lotharingorum, et ceteri comprimores Gallie, salutem et omne bonum in  Christo. Mirantur domini et principes nostri, cum Christiane professionis sitis, cur tam crudeli martyrio exercitum Dei uiuentis interemistis, terram uero et regnum pertransire interdixistis, et uariis calumniis eos affecistis. Quapropter nunc timore et dubietate concussi, Tollenburg moram facere decreuerunt, donec ex ore regis intelligant cur tam crudele facinus a Christianis, persecutoribus Christianorum, commissum sit.«



CAP. III.---Responsio regis, quomodo ducem accersierit.

Respondit rex, uniuerso cetu suorum audiente: »Non Christianorum persecutores sumus, sed quidquid crudelitatis ostendimus aut in illorum interitu commisimus, nimia necessitate compulsi fecimus. Cum  enim primo exercitui uestro, quem Petrus Eremita contraxit, omnia accomodaremus, emendi licentia concessa in mensura et pondere equitatis, et pacifice illis per terram Hungarie transitum constitueremus, malum pro bono nobis reddiderunt, non solum in auro et argento, equis et mulis et pecore regionis nostre auferentes, sed et ciuitates et castella euertentes, hominesque nostros ad quatuor millia mortificantes, rebus et uestibus exspoliauerunt. Post has a comitatu Petri nobis tam innumerabiles, sed iniuste illatas iniurias, subsequens exercitus Godescalci, et nunc recenter attritus, quem in fugam conuersum obuiam habuistis, castellum ac munitionem regni nostri Meseburg obsederunt, in superbia et impotentia uirtutis sue ad nos intrare uolentes,  ut nos punirent et exterminarent, de quibus Deo auxiliante uix defensi sumus.« Rex autem ut hec respondit, iussit eosdem legatos ducis honorifice in palatio suo hospitari in loco qui dicitur Pannonia, ubi per dies octo omnia illis necessaria in ipsa regis mensa affluenter ministrata sunt. Post dies uero octo rex super legationem ducis consilio primatum suorum accepto, remisit legatos cum legatis de domo sua, ut duci et primis exercitus in hunc modum responsa portarent: »Rex CALOMANUS duci GODEFRIDO et omnibus Christianis, salutem et dilectionem sine simulatione. Audiuimus de te quia uir potens et princeps tua sis in terra, et fidelis inuentus ab uniuersis qui te nouerunt. Idcirco te semper diligens ex sola bona fama, nunc te uidere et agnoscere  optaui. Et exinde consilium accepi, ut descendas ad nos in castellum Cyperon sine opinione alicuius periculi, et utraque ripa paludis residentes, totum colloquium teneamus de omnibus que a nobis requiris, et quorum nos reos arbitraris.«



CAP. Iu.---Dux Pannoniam ingrediens quam decenter susceptus sit, et quid inter eum et regni primores conuenerit.

Hoc regis nuntio audito, dux uniuerso cetu relicto, ex consilio maiorum trecentis tantum militibus assumptis, ad regem profectus est in loco presignato. Et utrinque hinc et hinc omisso comitatu suorum, dux solummodo Wernero de Greis, uiro nobilissimo et propinquo eius, Reinardo de Tul et Petro euocatis, pontem qui paludi imminet ascendit, in quo regem  reperiens, benignissime salutauit, et humili deuotione osculatus est eum. Dehinc inter se diuersa habuere colloquia de concordia et reconciliatione Christianorum, quousque ratio hec pacis et dilectionis adeo firmiter processit, ut se dux fidei eius credens duodecim ex trecentis susceperit; cum quibus cum rege in Pannoniam et terram Hungarorum descendit; fratrem uero Baldewinum, relictum Tollenburg populum regere et procurare, remisso exercitu trecentorum, constituit. Dux itaque Pannoniam ingressus, honorifice ab ipso rege et primatibus suis susceptus est, eique benigne et copiose omnia necessaria parata sunt de domo regis et mensa, que tam egregium uirum decebant. Dehinc rex per dies  octo plurimum conuentum suorum habens, qui etiam ad uidendum tam nominatissimum principem confluxerant, querebat consilium qua fide et fiducia saluo regno suo rebusque suorum tam copiosus exercitus fortiter armatus intromitteretur. Tandem repertum est consilium et duci declaratum quomodo, nisi darentur obsides uiri egregii et primores exercitus, nullus sibi suisque concederetur transitus, ne aliqua occasione assumpta, in uirtute tam innumerabilis gentis terram et regnum amitteret. His auditis, dux uoluntati regis in omnibus cessit, et obsides quos petebat dari non abnuit, hac tamen conditione ut ultra peregrinorum exercitus, tam presens quam futurus, per terram eius transiret sine aliquo obstaculo, et pacifice mutuaret uite necessaria. Nec mora,  percussit rex fedus cum duce, percusserunt et uniuersi principes regni sui in iureiurando non ultra nocere peregrinis transituris. His ergo sic utringue in uera fide firmatis, rex ex consilio suorum requisiuit Baldewinum, fratrem ipsius ducis, obsidem fieri, uxorem quoque ac familiam eius. Quod dux sine ulla contradictione adimpleri concessit, statimque post dies octo missa legatione, dux uniuersum exercitum precepit properare ad castellum Cyperon, ac tabernacula sua hac altera in ripa fluminis et paludis collocari.



CAP. u.---Ubi exercitus iussu ducis castra posuerit.

Ad hanc ducis legationem cepit exercitus nimium hilarescere, et gauisi sunt uniuersi, qui antea  ex diutina ducis absentia hesitabant, existimantes eum in falsa fide traditum et exstinctum, sed nunc, quasi de graui somno expergefacti, surrexerunt, et iuxta ducis mandatum uenientes, in ripa fluminis et paludis castrametati sunt. Collocatis itaque tentoriis, dux de regno Hungarie reductus, et suis restitutus est, referens quantam ei rex curam et honorem exhibuerit, et omnia, que cum rege et principibus eius pactus sit, et quomodo frater eius Baldewinus a rege in obsidem cum uxore et familia requisitus sit, donec populus cum silentio et pace transeat, alio qui nullam sibi dari licentiam transeundi. Et post pauca statim admonuit fratrem suum Baldewinum, obses fieret pro populo, sicut  decretum erat. Qui uehementer cepit reniti et contradicere, donec dux hesitatione illius turbatus, constituit, ut ille curam exercitus Dei gereret, et ipse pro fratribus obses fieri non dubitaret. Tandem Baldewinus omni mentis sue fluctuatione exclusa, concessit obses fieri, et exsilio pro salute fratrum suorum transferri.



CAP. uI.---Obsidibus datis, qualiter Hungariam transierint.

Igitur tam preclaro principe iam obside facto, et rege una cum illo in Pannoniam regresso, uniuersus exercitus ex iussu et concessu regis per pontem trans paludem intromissus est, et ad fluuium Lintax castrametatus est. Castris uero positis, et uniuersis hospitio sedatis, Godefridus dux precones per singulas  domos ac tentoria acclamare constituit sub iudicio mortis, ne quidquam contingerent, aut uiolenter in regno Hungarie raperent, et nullam seditionem mouerent, sed omnia equo pretio mutuarentur. Similiter et rex per uniuersum regnum acclamari precepit, ut omnem copiam rerum necessariarum reperiret exercitus in pane, uino, frumento, hordeo, in bestiis agri et uolatilibus celi; iussumque sub iudicio uite, ne iniusta uenditione Hungari grauarent exercitum aut conturbarent, sed potius omnia uenalia illis alleuiarent. Sic et sic per singulos dies in silentio et pace, in mensura equa, et iusta uenditione dux et populus regnum Hungarie pertransiens, ad Drowa fluuium peruenerunt. Ubi congerie lignorum composita, et plurima uiminum copulatione  facta, eumdem fluuium traiecerunt, assidue rege cum ualidissima manu equitum a sinistris gradiente una cum Baldewino et ceteris obsidibus, quousque ad locum, qui dicitur Francauilla, peruentum est. Illic per tres dies remorati, uite necessaria, et quibus indigebat exercitus, pretio mutuantes, cum omnibus Maleuillam descenderunt, in littore Sowa diebus quinque pernoctantes. Illic duci ceterisque principibus exercitus innotuit quam intolerabilis uirtus militie imperatoris Constantinopolis adfuisset ad prohibendam peregrinis uiam per regnum Bulgarie. Quapropter dux et uniuersi consilium inierunt, ut partem exercitus in armis trans fluuium premitterent ad reprimendos hostes milites imperatoris, quousque populus enauigaret. Non amplius  enim quam tres naues illic reperte sunt, cum quibus mille equites loricati ad preoccupandum littus transmissi sunt. Cetera multitudo, copulatione lignorum et uiminum, fluminis alueum superauerunt.



CAP. uII.---Ubi rex obsides reconsignat, et qualiter rex Grecie ducem per internuntios interpellauerit.

uix enauigauit populus et eorum princeps, et ecce rex cum omni apparatu suo, et fratre ducis Baldewino, eiusque uxore et cunctis obsidibus adfuit, quos ibidem in manu ducis restituit. Ac dehinc nimia dilectione commendato duce fratreque eius in donis plurimis et osculo pacis, in terram regni sui reuersus est. Dux uero et omnis exercitus illius altera in ripa constituti, in uilla Belegraue Bulgarorum  hospitio pernoctarunt, quam Petrus et illius exercitus non longe ante depredati combusserant. Mane autem facto, dux et exercitus illius exsurgentes, siluas immensas et inauditas regni Bulgarorum ingressi sunt. Ubi legati imperatoris illis occurrerunt, in hec uerba nuntia deferentes: »ALEXIUS, imperator Constantinopolis regni Grecorum, duci GODEFRIDO suisque sequacibus, integram dilectionem. Rogo te, dux Christianissime, quatenus regnum et terras meas, quas ingressus es, gentem tuam uastare et depredari non patiaris, sed emendi licentiam obtineas, et sic omnia sufficienter ex nostro imperio emenda et uendenda tui reperiant.« Hanc itaque imperatoris legationem dux intelligens, in  omnibus se imperatoris parere pollicetur mandatis. Unde uniuersis indictum est ne deinceps quidquam aliqua iniusta ui contingant, preter pabula equorum. Sic uero pacifice ex rogatu imperatoris pertranseuntes, peruenerunt Niczh presidium eius. Ubi mira affluentia ciborum in frumunto, hordeo, uino et oleo plurimaque uenatione ex imperatoris dono duci oblata est, ceteris licentia uendendi et emendi concessa. Illic siquidem per dies quatuor in omni opulentia et iucunditate recreati sunt. Post hec dux cum omni exercitu Sternitz profectus est: ubi non minori pinguedine donorum imperatoris sibi satisfactum est. Dehinc post aliquot dies discedens, ad Phinopolim, ciuitatem preclaram, descendens, illic similiter ex imperatoris dono omnem abundantiam  necessariorum habuit per dies octo. Ubi nuntia illi allata sunt, quemodo imperator Hugonem Magnum, fratrem regis Francie, Drogonem et Clareboldum, in uinculis et carcere tenuisset.



CAP. uIII.---Quid dux resalutato regi mandauerit, et pro retentis principibus quid egerit.

Hoc audito, dux imperatori legationem misit, quatenus hos principes terre sue, quos tenebat captiuos, libertati restitueret, alioqui se fidem illi et amicitiam non posse seruare. Baldewinus, Hamaicorum comes, et Henricus de Ascha, intellecta ducis legatione ad imperatorem destinata, primo diluculo, duce ignorante, uiam anticipauerunt in Constantinopolim, ut legatos preuenientes ab imperatore maiora dona consequerentur. Dux uero audiens  grauiter accepit; sed tamen dissimulans iram, Adrianopolim profectus est: ubi quodam flumine natatu equorum superato, tentoriis positis pernoctauit. Pons denique, qui trans fluuium per mediam ciuitatem porrigitur, sibi et suis ab incolis interdicitur. Deinde exsurgentes, et Salabriam properantes, tentoria posuerunt per amena loca pratorum. Ubi reuersi nuntii ducis ab imperatore, retulerunt, quomodo captiuos principes minime reddidissent. Unde dux et omnis societas in iram exarserunt, et ultra illi fidem et fedus pacis seruare noluerunt. Statimque ex precepto ducis omnis terra illa in predam data est peregrinis et aduenis militibus, qui per dies octo illic moram facientes, totam regionem illam depopulati sunt.



CAP. IX.---Rex Grecorum quomodo captiuis principibus absolutis, regno suo consuluerit, ducem simul accersens.


Imperator autem, intelligens regionem depopulari, Rudolfum Peel de Lan et Rotgerum, filium Dagoberti, uiros disertissimos, de terra et cognatione Francigenarum, duci misit, rogans ut a preda regni sui et uastatione cessaret exercitus, et captiuos quos petebat sine dilatione redderet. Dux uero, inito consilio cum ceteris principibus, acquieuit legationi imperatoris, et amouens castra, preda interdicta, secessit ad ipsam urbem Constantinopolim cum uniuerso comitatu peregrinorum. Ubi fixis tentoriis, hospitati sunt in manu robusta et intolerabili, loricis et omni bellica armatura muniti. Et  ecce in occursum Hugo, Drogo, Willhelmus Carpentarius et Clareboldus, laxati ab imperatore, duci adfuerunt, gaudentes illius aduentu et sue multitudinis, et in amplexum ducis ceterorumque plurimo osculo corruentes. Similiter et predicti legati imperatoris duci occurerunt, rogantes eum, ut intraret palatium imperatoris cum aliquibus primis de exercitu, ut audiret uerbum regis, cetera multitudo extra muros ciuitatis remaneret. uix hanc legationem dux accepit, et ecce quidam aduene de terra Francorum occulte in castris duci adfuerunt, qui plurimum eum monuerunt, ut caueret uersutias et uenenatas uestes ipsius imperatoris ac uerba dolosa, et nequaquam ad eum intraret aliqua blanda promissione, sed extra muros sedens omnia que sibi  offerret secure susciperet. Dux igitur, sic premonitus ab aduenis et Grecorum deceptiones edoctus, ad imperatorem minime introiuit. Quapropter imperator indignatione uehemente motus aduersus ducem et omnem eius exercitum, uendendi et emendi licentiam illis interdixit. Baldewinus uero frater ducis, agnita hac imperatoris indignatione et uidens populi indigentiam nimiamque defectionem necessariorum, egit cum duce et magnificis exercitus quatenus rursus per regiones et terras Grecorum predas contraherent, escas comportarent, donec imperator his cladibus coactus, rursus emendi uendendique licentiam concederet. Imperator ergo uidens terre regni sui predas et mala ingruere, licentiam uendendi et emendi omnibus iterauit.



CAP. X.---Post aliquantas utrinque animositates tandem dux cum imperatore pacem componit.


Erat Natalis Domini, ideoque in tam solemni tempore et diebus pacis et gaudii, uisum est uniuersis bonum et laudabile et acceptum coram Deo, utrinque concordiam renouari, inter domum imperatoris et ducem ac uniuersos prepotentes exercitus. Et sic pace composita, continuerunt manus suas ab omni preda et iniuria. His ergo quatuor diebus sanctis, in omni quiete et iucunditate resederunt ante urbis menia Constantinopoli.



CAP. XI.---Causa imperatoris dux castrorum loca mutat, beneuolentie nuntios ad eum mittit, rogatus uenire dissimulat.

Post quatuor uero dies legatio imperatoris processit  ad ducem, quatenus castra moueret eius causa et precibus, et intra palatia, que in littore brachii maris sita erant, cum exercitu suo hospitaretur propter medios algores niuis et hiemis, qui pluuiali tempore imminebant, ne tentoria eorum madefacta et attrita deperirent. Cessit tandem dux et ceteri comprimores imperatoris uoluntati, et amotis tentoriis, per palatia et turritas domos, que spatium triginta milliarium in littore maris comprehendunt, hospitati sunt cum omni exercitu Christianorum. Ab ea die et deinceps omnem plenitudinem cibariorum et rerum necessariarum ex imperatoris iussu repererunt et emerunt. Post paululum dehinc rursus imperatoris legatio duci adfuit, que eum admonuit ad eum ingredi et eius uerba intelligere. Quod dux  omnino renuit, premonitus ab aduenis ciuibus de uersutia illius, sed uiros egregios direxit illi nuntios, Cunonem comitem de Monte acuto, Baldewinum de Burg, et Godefridum de Ascha, qui excusarent eum, et in hunc modum loquerentur: »GODEFRIDUS dux imperatori fidem et obsequium. Libenter et optato ad te ingrederer, honores et diuitias domus tue considerarem, sed terruerunt me plurima mala, que auribus meis de te innotuerunt. Nescio tamen si uel inuidia aut odio tui hec adinuenta et uulgata sint.« Imperator hec audiens, plurimum de omnibus se excusauit, dicens nunquam oportere ducem uel aliquem de societate, quidquam fallacie de eo timere, sed eum suosque quasi filium et amicos seruare et honorare. Regressi autem nuntii ducis, omnia, que  bene promissa et fideliter ex ore imperatoris audierant, in bonum retulerunt. uerum dux adhuc minime mellifluis illius promissis credens, prorsus colloquium eius refutauit. Et sic inter hec nuntia hinc et hinc, quindecim dies euoluti sunt.



CAP. XII.---Imperator alimenta emenda subtrahit, exercitus partes Grecie inuadit.

Imperator itaque cognoscens ducis constantiam, eumque ad suam presentiam inuitari non posse, iterato moleste accepit, et hordeum et pisces ad uendendum subtraxit, deinde panis alimentum, ut uel sic coactus dux imperatoris presentiam non recusaret. Sed nec sic imperatore proficiente, ut animum ducis emolliret, quadam die ex instinctu imperatoris quingenti Turcopoli nauibus inuecti per  brachium maris, armati arcu et pharetra, matutinos milites ducis sagittis infixerunt, alios mortificatos, alios sauciatos a littore arcentes, ne illic emere ex solito alimenta liceret. Continuo hec crudelis fama in solio ducis allata est. Qui illico iussit cornua perstrepere, populum uniuersum armari, et ante ipsam urbem Constantinopolim redire, tentoriaque relocare. Ad hanc ducis iussionem signo dato cornicinum, eruperunt uniuersi ad arma, et palatia et turres, in quibus hospitio manserant, alia incendio uastauerunt, alia comminuerunt, damnum irrecuperabile Constantinopoli inferentes.



CAP. XIII.---Frater ducis cum periculo populum ducis transduxit, dimicantes inter se partes dirimit.

Exorta denique iam in palatio fama tam uehementis  incendii et exterminii, dux nimium expauit, metuens ne flamma edificiorum et strepitu moti exercitus percepto, pontem, per quem transierant a ciuitate Constantinopoli ad palatiorum mansiones, subito in manu robusta preoccuparent milites et sagittarii imperatoris. Ideoque sine mora premisit Baldewinum fratrem suum cum quingentis loricatis militibus ad obtinendum pontem, ne aliqua uis imperatoris precurrens, illum corrumperet; et sic peregrinis transitus et reditus ultra negaretur. Baldewinus uix medio ponte constiterat, et ecce a dextris et sinistris Turcopoli, milites imperatoris, nauigio inuecti circumquaque in transeuntes sagittis irruunt, et fortiter impugnant. Quibus Baldewinus  e ponte resistere nullam habens copiam, sagittas illorum effugere properauit; et sic superato ponte, uelociter in aliam partem pontis sicco littore se contulit, pontem obtinens et obseruans uersus menia domine et magistre ciuitatis, quousque totus per pontem migraret exercitus. Dux uero a tergo cum suis custodiam agebat. Interea a portis uersus Sanctum Argenium infinita manus Turcopolorum et totius generis militum prosiluit in sagittis et uaria armatura ad expugnandum Baldewinum, et uniuersum gentis Christiane comitatum. Sed Baldewinus immobilis et insuperabilis ab omni illorum assultu in loco constituto perstitit, donec a mane usque ad uesperam populo trans pontem ante urbis menia relato, et castris positis hospitato, eosdem  Turcopolos, a portis egressos, et populum impugnantes cum quingentis loricatis fortiter incurrit; et utrinque grauiter commisso prelio, plurimi hinc et hinc ceciderunt, et plurimi equi Francorum sagittis interierunt. Sed ad ultimum Baldewinus preualens, milites hos imperatoris grauatos ac fugitiuos in portas ire compulit, camposque et uictoriam potenter obtinuit. uerum Turcopoli et milites imperatoris indignantes se uictos, et bello fugitiuos, iterato crebrius a portis eruperunt, ad lacessendum et expugnandum exercitum: quousque dux adueniens, quia nox erat, omnia pace composuit; commonens fratrem suum cum uniuersis in castra redire, et a pugna hac in noctis umbra manus et arma continere. Similiter imperator, metuens amplius  et ualidius hanc belli tempestatem ingruere, et uespere umbroso suos deficere et perire, pacem et ipse fieri imperat, letatus ducem suos a bello pacare uoluisse.



CAP. XIu.---Imperator, promissis obsidibus, ducem ad se inuitat, et quid ipse dux legatis Bemundi responderit.

Crastina uero luce exorta, ex precepto ducis exsurgens populus, terram et regnum imperatoris perlustrans, curriculo dierum sex grauiter depredatus est; ut uel sic saltem imperatoris suorumque superbia humiliari uideretur. Quo cognito, imperator tristari et dolere cepit, quod terra et regnum sic dissiparetur. Qui statim accepto consilio, duci legationem misit, quatenus predam et incendium prohiberet, et in omnibus illi satisfaceret, in hec uerba  loquens: »Cessent inter nos et uos inimicitie, et dux ad me ingrediatur, fiduciam et obsides sine aliqua dubietate a me recipiens, quod incolumis ueniat et redeat, certus de omni honore et gloria, quam sibi suisque facere poterimus.« Quod benigne dux annuit, si tales darentur obsides, quibus credere possit de uita et salute sua; et sic procul dubio ad eum descendens, libenter sibi et uiua uoce et ore ad os loqueretur. uix post hanc ducis responsionem legati imperatoris recesserant, et ecce quidam alii legati ad eumdem ducem uenientes ex parte Bemundi salutauerunt eum, sic loquentes: »Rogat te Bemundus, princeps ditissimus Sicilie et Calabrie, ut nequaquam cum imperatore in concordiam  redeas; sed in ciuitates Bulgarorum Adrianopolim et Phinopolim secedas, et tempus hyemale illic peragas; certus quod mense Martio inchoante, idem Bemundus cum uniuersis copiis in auxilium tibi est affuturus, ad expugnandum hunc imperatorem, et illius regnum inuadendum.« Audita hac Bemundi legatione, dux omne responsum econtra fieri distulit, dum luce proxima exorta, ex consilio suorum respondit: »Se non causa questus, aut pro destructione Christianorum, a terra et cognatione sua exiisse, sed in Christi nomine uiam institisse Ierusalem; hancque uelle perficere et adimplere consilio imperatoris, si eius gratiam et bonam uoluntatem recuperare et obseruare possit.« Hanc autem ducis intentionem et responsionem nuntii Bemundi intelligentes,  benigne a duce commendati, in terram Apulie reuersi sunt, omnia sicut ex ore ducis didicerant, referentes.



CAP. Xu.---Filio imperatoris obside accepto, dux curiam ingreditur.

Imperator uero Bemundi hanc nouam legationem et suggestionem intelligens, ducem ac eius amicos amplius de concordia sollicitabat, quatenus, si ei placari uellet, et terram eius pacifice pertransire, sibi uero facie ad faciem presentari in colloquio, dilectissimum filium suum, Ioannem nomine, sibi obsidem daret; et omnia necessaria cum emendi licentia sibi suisque accommodaret. Hec imperatoris promissa decreta et firmata dux intelligens, ex consilio suorum castra mouit a muro ciuitatis, et  iterum trans pontem hospitandi gratia in brachio maris in muratis edificiis secessit, uniuersum populum admonens, ut pacifici essent, et sine seditione necessaria emerent. Crastina uero luce exorta, Cunonem comitem de Monte acuto, et Baldewinum de Burg, uiros nobilissimos, et in omni uerbo disertissimos, iussit coram adesse, quos ad suscipiendum obsidem filium imperatoris confidenter direxit: quod actum est. Abducto ergo iam obside filio imperatoris, ac in potestatem ducis suorumque fideli custodia constituto, dux sine dilatione nauigio per brachium maris Constantinopolin aduectus est. Et assumptis egregiis uiris, Wernero de Greis, Petro de * et ceteris principibus, audacter curiam imperatoris ingressus, facie ad faciem sibi astitit, ut  audiret uerbum eius; et uiua uoce responderet ei super omnibus que requireret, aut eum interpellaret. Baldewinus uero nequaquam tunc palatium imperatoris introiuit, sed in littore cum multitudine remansit.



CAP. XuI.---Quam gloriose dux ab imperatore susceptus sit et exhibitus, et quid inter eos conuenerit.

Imperator autem, tam magnifico et honorifico duce uiso, eiusque sequacibus, in splendore et ornatu pretiosarum uestium tam ex ostro quam aurifrigio, et in niueo opere harmelino et ex mardrino grisioque et uario, quibus Gallorum principes precipue utuntur, uehementer admirans honorem ac decorem illorum, primum ducem in osculo benigne suscepit, dehinc uniuersos primates et collaterales illius eodem pacis osculo honorare non distulit. Sedebat  autem imperator more suo potenter in throno regni sui, non duci, non alicui assurgens ad porrigenda oscula, sed flexis genibus dux incuruatus est, incuruati sunt et sui ad osculandum tam gloriosissimum imperatorem et potentissimum. Osculatis denique omnibus ex ordine, duci in hec uerba locutus est: »Audiui de te, quoniam miles et princeps potentissimus tua sis in terra, et uir prudentissimus ac perfecte fidei. Quapropter te in filium adoptiuum suscipio; et uniuersa que possideo, in potestate tua constituo, ut per te imperium meum et terra mea a facie presentis et adfuture multitudinis liberari ac salutari possit.« His pacificis et piis imperatoris sermonibus dux placatus, et illectus  non solum se ei in filium, sicut mos est terre, sed etiam uassallum iunctis manibus reddidit cum uniuersis primis, qui tunc aderant, et postea subsecuti sunt. Nec mora, aliqua ex erario imperatoris allata sunt dona inestimabilia duci, et cunctis qui conuenerant, tam in auro quam argento, et ostro diuersi generis, in mulis et equis, et in omni quod pretiosius habebat. Sic uero imperatore ac duce perfecte fidei et amicitie uinculo insolubili innodatis, a tempore Dominice Incarnationis, quo hec concordia contigit, usque ante paucos dies Pentecostes per singulas hebdomadas quatuor uiri, aureis Byzantiis onerati, cum decem modiis monete tartaron, de domo imperatoris duci mittebantur, quibus milites sustentari possent! Mirabile dictu! uniuersa, que ex  dono imperatoris dux militibus distribuebat, in mutatione alimentorum ad erarium regis protinus redibant; et non solum hec, sed etiam que sub uniuerso orbe illuc congessit exercitus. Nec mirum, nam nullius preter imperatoris merces tam in uino et oleo quam in frumento et hordeo, omnique esca, uendebatur in toto regno. Et ideo regis erarium assidua pecunia abundans, nulla datione euacuari potest.



CAP. XuII.---Monitu imperatoris populus Domini in Cappadociam migrat. Dux imperatorem pro necessariis rebus sepius interpellat.

Pace et concordia inter imperatorem et ducem hac conditione firmata quam diximus, dux in hospitia edificiorum in brachio maris relatus, hactenus obsidem filium imperatoris honorifice remisit, certus ultra de fide  et amicitia ab imperatore suscepta. Altera dehinc die, acclamatum est ex iussu ducis per uniuersum exercitum, ut pax et honor imperatori et omnibus suis deinceps exhiberetur, et iustitia seruaretur in omni mensura uenditionis et emptionis. Imperator similiter interdixit in omni regno suo sub iudicio uite, ne quis noceret aut defraudaret quemquam de exercitu, sed omnia equo pondere et mensura peregrinis uenderentur, pretium uero alleuiaretur. Post hec quadragesimali tempore inchoante, imperator ducem admonuit sue adesse presentie, multum per amicitiam et fidem datam illum obtestans et deprecans, quatenus transfretaret, et in terram Cappadocie tabernacula collocaret, propter edificia,  que populus incorrigibilis destruebat. Quod dux benigne annuit, ac traiecto flumine, alio in littore in pratis Cappadocie, ipse et uniuersus populus castris positis commorati sunt. Ab hinc et deinceps, paulatim peregrinis chare omnia uendebantur, sed tamen munera imperatoris nequaquam duci imminuta sunt; metuebat enim eum ualde. Dux uero, uenditionis penuriam rerum necessariarum intuens et populi clamorem moleste accipiens, imperatorem sepius nauigio conueniebat, et de grauitate uenditionis eum arguebat. Sed imperator, quasi inscius et id fieri nolens, rursus peregrinis omnia alleuiabat.



CAP. XuIII.---Bemundus adueniens, egre persuasus est imperatoris homo fieri.

Interea dum ad hec ducem cum imperatore agerentur,  et sancta Pascha, iam tribus septimanis euolutis, processisset, Bemundus decem millia habens equitum, et plurimas copias peditum, per ualonam et Durax et ceteras ciuitates regni Bulgarorum descendens, in uirtute magna ante muros ciuitatis Constantinopolis astitit. Cui dux ex rogatu imperatoris cum uiginti primoribus de suo assumpto exercitu occurrit, ut eum ad imperatoris presentiam sub firma fide introduceret, priusquam arma reponerent, aut tentoria collocarent. Tandem uero cum se inuicem salutassent, et dux diu cum ipso Bemundo ageret, plurimisque blanditiis ei persuaderet, ut uerbum imperatoris auditurus curiam intraret, Bemundus uero prorsus negaret, ac referret, nimium se imperatorem pertimescere, eo quod uir callidus et subdolus haberetur,  ad extremum uictus bona promissione ducis et allocutione, fiducialiter palatium imperatoris introiuit, in osculo pacis, et in omni gratia et honore susceptus. Deinde diuersis colloquiis et consiliis inter se habitis, Bemundus homo imperatoris factus est, cum iuramento et fide data pactus cum eo quod nichil de regno eius sibi retineret, nisi ex eius gratia et consensu. Statimque allata sunt Bemundo sicut Godefrido munera, miri et inauditi thesauri in auro et argento, uasa quoque pretiosa opere et decore, multoque ampliora quam ab aliquo possit estimari.



CAP. XIX.---Nepos Bemundi clanculo digreditur: dux cum suis decenter ab imperatore dimittitur: Robertus comes.

Cum hec concordia et fedus inter imperatorem  et Bemundum fieret, Tankradus, sororis filius Bemundi, brachium maris cum uniuerso comitatu et apparatu tam suo quam Bemundi transfretauit, clam imperatore, duce ac Bemundo, ne et ipse subditus illi fieret. Hac igitur Tankradi presumptione imperator audita, moleste accepit, eo quod eius colloquium uitauerit. Sed tamen prudenter dissimulans, Bemundum atque ducem cum amore et immenso honore munerumque largitione commendatos, trans fluuium ad exercitum remisit. Breui dehinc interuallo adfuit Robertus Flandrensis cum immensis copiis, qui et ipse audita concordia ducis et Bemundi cum imperatore, fedus iniit, homo illius factus. Unde ipse quoque sicut et illi,  ingentia munera de manu imperatoris meruit accipere. Dehinc post aliquot dies ab imperatore benigne commendatus est, et flumine predicti maris emenso, in regione et pratis Cappadocie sociis et Christianis principibus admistus, armis et copiis associatus est.



CAP. XX.---Exercitus uersus Niceam iter dirigit; de Reymundo comite et Petro Eremita et de quibusdam aliis principibus.

Non multo dehinc tempore tam egregiis uiris in unum collatis, placuit, ex communi consilio, quatenus iam congruum tempus expeditionis operti, sicut deuouerant, deinceps uiam continuarent uersus ciuitatem Niceam, quam gentilis uirtus Turcorum, imperatori iniuste ereptam,  suo subiugauit dominio. Eadem siquidem die, qua castra mouerunt, Rufinel applicuerunt. Et ecce legatio Reymundi, comitis Sancti Aegidii adfuit, quomodo et ipse in ciuitatem Constantinopolim ingressus cum imperatore fedus percussisset, rogans et obtestans, quatenus eum et episcopum de Podio, Reymerum nomine, prestolari uellent. Hi uero se minime eum prestolari, aut longius his partibus immorari astruxerunt, sed paulatim se precedere, ipsum uero comitem recto et non nimium maturato calle posse subsequi, rebus suis caute et diligenter cum imperatore ordinatis. Ibidem Rufinel, Petrus Eremita, prestolatus principes, cum paucis reliquis sue attrite multitudiuis adiunctus est. Comitis uero Reymundi legati, accepto ducis responso, Constantinopolim  reuersi sunt. Dux siquidem et Bemundus et Robertus Flandrensis, donis a rege pretiosis donati et nimium commendati, iter suum continuant. Reymundus gratiosus et dilectus factus imperatori, diebus quindecim Constantinopoli moram fecit, plurimum honoris et doni ab imperatore consecutus, sub fide et sacramento homo illius factus.



CAP. XXI.---De obsidione urbis Nicee.

In his itaque diebus Robertus, Nortmanorum comes, Stephanus Blesensis, Eustachius, frater predicti ducis cum ingenti manu equitum et peditum similiter adfuerunt: qui et ipsi cum imperatore fedus et amicitiam ineuntes, hominesque illius in fidei iuramento facti, nimiis donis ab eo honestati sunt. Dux uero et qui cum eo erant, interea Niceam urbem  adierunt, quo ipse dux primum obsidionem, ante maiorem portam urbis positis castris, constituit fieri. Subsecutis uero principibus, paucissima requies in terminis Cappadocie fuit trans predictum brachium maris S. Georgii, sed festinato itinere et ipsi castrametati, circa Niceam urbem consederunt; que menibus, muris, munitionibus turrium insuperabilis uidebatur. In hac urbe antiqua et robustissima, Solymanus, unus ex principibus Turcorum, uir nobilissimus, sed gentilis, dominio preerat. Qui, audito Christianorum intentionis aduentu, omni armatura fortium uirorum ciuitatem muniuit, quin et alimenta copiosa, undecunque collecta, intulit, portas uere undique seris firmissimis obstruxerunt. Ut enim circa Niceam et eius menia in equis uelocissimis  predicti principes conuenerunt, alii in assultibus et discursibus equorum delectabantur, turres et fortissima menia admirantes, murosque duplices. Sed neque his circumspectis, aliqua formidine concuti potuerunt; uerum omni uirtute et militari habitu animati, urbem assiliunt et oppugnant; alii uero pedestri aggressu, non minus arcu et sagittis defensores urbi bello lacessunt, sed plures grauissimis ictibus et iaculis desuper repugnantium attriti sunt, qui incaute et ceco impetu ac fragore subito prelia iuxta muros tentare ausi sunt.



CAP. XXII.---Item dispositio obsidionis; quibus principibus que partes ciuitatis delegate sint.

Principes uero exercitus, uidentes sic frustra et  inutiliter bello populum perire; nec quidquam inclusis huic presidio posse nocere, nil melius senserunt quam ut, obsidione circumquaque posita, urbem cogerent et custodes murorum. Unde in prima obsidione Godefridus, dux Lotharingie, princeps ac dominus de castello Bullionis, cum uniuerso comitatu Lotharingorum constitutus est; Bemundus princeps Sicilie et Calabrie, natione Northmannus, uir alti cordis et miri ingenii, ac omni militari uirtute in rebus bellicis aptissimus, et opibus ditissimus, uicinus sedem collocauit; Tankradus, tiro illustris, iuxta eumdem Bemundum, auunculum suum, cum suis sodalibus considere decernitur; Tatinus quidam truncati nasi, familiaris imperatoris Constantinopolis, et eius secretorum conscius, ductor  Christiani exercitus, eo quod loca regionis nota sibi essent, cum auxiliari manu militum eiusdem imperatoris, urbem in decreta sibi parte premebat. Robertus, comes Flandrensis, nulli illorum dispar in armis, diuitiis et uiribus, et comes Robertus, princeps Northmannie, filius regis Anglorum ferocissimus, armis rebusque militaribus ditissimus, iuxta predictos in obsidione eiusdem urbis in ordine locati sunt. Wernerus de Greis castro, miles irreprehensibilis in arte bellica, Eustachius, frater predicti ducis Godefridi, cum Baldewino fratre eorum, uiro clarissimo, et bello inuictissimo, pariter in ordine consederunt. Baldewinus de Montecastello, Hamaicorum comes et princeps, uir illustrissimus in omni militari actione, Thomas de Feria castro,  Francigena, miles acerrimus, una cum Baldewino de Burg, Drogo de Nahella, Gerhardus de Keresicastello, Anselmus de Riburgismonte, Hugo comes de S. Paulo, Engilradus eiusdem Hugonis filius, miles egregius, Wido de castro Porsessa, tiro in armis fortissimus, Baldewinus de castello Gant, Baldewinus quoque uir bello nominatissimus, cognomine Calderim comes, una Willhelmus de Foreis castello, omni uirtute et potentia bellica preclarus, ad obseruandam urbem, uix humanis uiribus superabilem, omnes uiri fortissimi, in decreta sibi parte consederunt.



CAP. XXIII.---Item de eodem.

Episcopus uero de Podio, Reymerus nomine,  omni bonitate repletus, non modica manu et apparatu circa urbem uires augebat. Stephanus, comes Blesensis, et caput et primus consilio in omni exercitu, in multitudine graui uno in latere urbem tuebatur. Hugo, cognomine Magnus, frater regis Francie, illustrissimus socius, ad custodiendam urbem suo sedit in ordine. Robertus, filius Gerardi, Reymundus cognomine Pellez, Bonwankerus de Capis castello, Milo quoque cognomine Louer miles fortissimus, Stephanus de Albemarla, filius Udonis comitis de Campania, Waltherus de Dromedart, et eius filius Bernardus dilectissimus, in omni facto et forma delectabilis; Gerardus de Gorna, Gothardus, filius Godefridi, iuuenis clarissimus, Rudolfus, ditissimus copiarum, dominus Alenus, cognomine  Ferrans, Conanus quoque, ambo principes Britannorum, Reinoldus de ciuitate Beluacie, Walo de Calmont, Willhelmus de Montpelir, uiri imperterriti, fixis papilionibus cum ceteris prefatis in circuitu urbis consederunt. Castus quoque de Berdeiz ciuitate, Gebardus de Roselon ciuitate, Giselbertus de Treua, unus de principibus Burgundie, Oliuerus de castro Iussi, miles audax et pugnax, Achar de Motinerla, candidus capite, Reimboldus, comes de Oringis ciuitate, quo non alter ualentior, Lodowicus de Monzons, mirabilis in opere militari, filius comitis Dirici de Monthiliart, Dudo de Cons, rufus capite, bello doctissimus; Gozelo et frater eius Lambertus, bello peritissimus, cum patre suo Cunone de Monte acuto, uiro illustrissimo, iuxta predictorum papiliones  tabernacula collocauerunt. Petrus de Stadeneis, Reinardus de Tul ciuitate, Walterus de uerueis, Arnolfus de Tyr, Ioannes de Namecca, Herebrandus de Boillon, hi omnes ad omne bellorum incendium indefessi urbem cingebant.



CAP. XXIu.---De uiris sacri ordinis et uulgo inermi, et de lacu ciuitatis.

Nec dubitandum est, cum tot capitaneis primis non paucos adfuisse sequaces et inferiores, seruos et ancillas, nuptas et innuptas, cuiusque ordinis uiros et mulieres. His omnibus, episcopi, abbates, monachi, canonici et presbyteri preerant ad instruendos et corroborandos. Obsessa ab his copiis tota continetur ciuitas preter locum, quem ad tuendum, et uacuum relictum, comiti Reymundo decreuerant.  uictum, et omne quod necesse est corpori, nullis immitti portis tam copiosus sinebat exercitus. Sed lacus quidam mire latitudinis et longitudinis, in modum maris altus, aptus remis et nauigio, in quodam latere murorum ciuitatis habebatur, per quem sepius ingressus et egressus uiris Solymani, necessaria inferentibus, ipsique Solymano, patere solebat. Nondum uero Reymundus, prefatus comes de terra S. Aegidii, que dicitur Prouincia, uires et opem contulerat. Nam cum imperatore Constantinopoli cum suis cuneis moram faciebat, multum ei federatus pre donis magnificis, quibus de die in diem de domo regis augebatur.



CAP. XXu.---De principe urbis Nicee et de exploratoribus eius.


Solymanus audita tantorum uirorum belligeratorum adunatione, a presidio Nicee egressus est propter auxilium ceterorum Turcorum et gentilium, spatio plurimorum dierum desudans, quousque quingenta millia uirorum pugnatorum et ferratorum equitum ex omni Romania contraxit. Quibus undique collectis et admonitis, fama obsidionis Nicee et exercitus Christianorum ad aures eius perlata est, et quia numerus tot millium supra quadringenta millia illic consedisse referatur. Fama autem hac attonitus, cum uniuersa collectione suorum iter suum per montana mouit uersus menia Nicee, si forte e specula rupium posset oculis deprehendere, si tot, ut audierat, illuc millia conuenissent, et qua  parte hos sanius aggredi posset. Tandem ex consilio suorum, quarta die obsidionis transacta, idem Solymanus duos ex suis sub falsa specie Christiana in morem peregrinorum ad explorandam uirtutem et actus Christiani exercitus direxit, qui custodibus arcis, et defensoribus Nicee urbis, in hunc modum nuntia deferrent: »Scitote quia princeps et dominus urbis nostre, Solymanus, mittit nos ad uos, ut spem firmissimam in suo iuuamine teneatis. Nil formidinis uobis ab his circumsedentibus incutiatur, qui longinquo fatigati itinere, et huc in exsilium progressi, pro stultis computabuntur, quos simili pena et martyrio, ut Petri agmina ante hos dies, tractabit, et in proximo uobis succurrere in manu robusta et in millibus infinitis paratus est.« Hac  Solymani legatione accepta, uiri duo premissi per loca nota et deuia uersus locum quo urbs inobsessa erat, uiam insistunt, si forte enauigare occulte ad ipsos urbis defensores ualerent, et nota facere que illis a Solymano iniuncta erant, qualiter Solymanus, factis cuneis, in breui peregrinos aggrederetur, et ut omnis uirtus Turcorum a portis erumperet, et sic in fortitudine admista populum Domini deleret. Sed ex Domini uoluntate a custodibus Christianis, circumquaque diffusis ad tuenda loca et semitas, ne qua fraus aut uis ex aduerso noceret, hi duo premissi a Solymano, capti et retenti sunt, quorum alter in impetu occisus est, alter ad presentiam Christianorum principum adductus est.



CAP. XXuI.---Item de uno exploratorum illorum, et quam sollicite populus Domini gentilium prestolaretur aduentum.


uirum itaque apprehensum Godefridus dux et Bemundus, et ceteri minis suppliciorum cegerunt, ut cuius rei causa missus uenerit, sola ueritate explicaret. Ille autem tot electorum principum minas expauescens, et uitam suam in articulo mortis positam agnoscens, flebili uoce, humili uultu lacrymarumque continua inundatione de uita et salute sua multum precatur, omnibus trepidans membris, et rei ueritatem pollicetur aperire, et quod utile et salubre uniuerso populo futurum esset. Fatetur enim se a Solymano missum, quem iugis montium cum innumerabili gente hospitatum, et adeo uicinum asserit,  ut in crastino die circa horam tertiam eum ad pugnam credant adfuturum, et eius dolos ac repentinos incursus sua relatione posse precauere. Rogabat enim se in custodiam usque ad predictam horam teneri, quousque rei ueritas et Solymani probaretur aduentus; sin autem aliquando his fefellisset, nequaquam sibi uitam donari, sed collo amputato uelle perire. Instabat etiam multa et humili prece, quatenus Christianitatis professione baptismum susciperet, et Christiano iure Christianis communicaret. Sed hoc potius petebat timore suscepte mortis quam aliquo catholice fidei amore. Tandem miserabili fletu illius et nimia Christianitatis promissione, primorum exercitus mollita sunt corda, ac illius miserti, uitam sibi donauerunt, sed tamen  mittitur in custodiam quam petebat. Ab hinc et deinceps peruigili cura totus sollicitatur exercitus Christianorum, die ac nocte, armis et apparatu prouidus, usque ad hanc horam, quam ex captiui promissione Solymani copias ab Alpibus innumerabiles ebullire didicerant. Dux Godefridus, Bemundus, Robertus Flandrensis et uniuersi qui aderant, comiti Reymundo tota nocte hac legationem direxerunt, quatenus plus solito uiam maturaret, si cum Turcis bellum committere uellet, et sociis subuenire. Sciebant enim eum in proximo iam ab imperatore laxatum, et multis honoribus et diuitiis commendatum. Qui tantorum principum legatione cognita, et Solymani tam maturata aduentatione, nichil more ultra faciens, toto huius noctis tempore accelerauit  iter; ac prima hora diei, iam sole mundum replente, cum Podiensi episcopo in signis uarii coloris et decoris adfuit, in loricis et galeis, in fortitudine uehemente equestris et pedestris exercitus.



CAP. XXuII.---Aduentus Solymani: exhortatio Podiensis episcopi: conflictus et uictoria populi Christiani.

Itaque ipsius comitis uix tentoria ponebantur, cum Solymanus circa horam tertiam ab altitudine montium descendebat, et omnis comitatus eius, ut arena maris per diuersas semitas factis aciebus exundans, omnes uiri fortissimi, et bello cautissimi, loricis et galeis et clypeis aureis ualde armati, signaque plurima mire pulchritudinis in manibus preferentes. Horum in prima acie ad decem millia, uiri omnes  sagittarii, in conuallem Nicee precucurrerant, arcus corneos et osseos, ad feriendum rigidissimos manu ferentes; et uniuersi equis insidentes cursu uelocissimis et bello aptissimis. Sic Solymanus et sui descendentes, per portam urbis irrumpere in impetu nitebantur, quam Reymundus, predictus comes, ad tuendum obsederat. Sed ab ipso comite et a Baldewino, fratre ducis, illis ex aduerso cum Baldewino Calderim occurrentibus plurima manu, grauiter retrusi et expugnati sunt. In hoc horrore crudelissimi belli inter manus festinantes, sermo episcopi sic populum consolatur: »O gens Deo dicata, omnia pro Dei amore Dei reliquistis, diuitias, agros, uineas et castella; nunc in promptu uita perpetua est ei cui  contigerit hoc in prelio martyrio coronari. Indubibitanter hos inimicos, Deo uiuenti contrarios, adite, Deo donante hodie uictoriam suscipietis.« Hac admonitione Paganus de Garlanda, dapifer regis Francorum, Wido de Porsessa, Tankradus et Rotgerus de Barnauilla, Robertus Flandrensis, Robertus Northmannorum princeps, confratribus in Christo sine mora subueniunt, per medias acies fulmineis ictibus et equorum celeritate discurrentes. Dux Godefridus et Bemundus, non equo tardantes, laxis frenis per medios hostes aduolant, hos lanceis perforantes, hos ab equis deiicientes et socios sepe hortantes, ad trucidandos hostes uirili admonitione consolantur. Illic non modicus fragor hastarum, tinnitus gladiorum et galearum in hoc luctamine  belli est auditus; non modica Turcorum ruina ab his egregiis uiris eorumque sociis facta est. Hac uictoria Dei gratia in populo catholico habita, Solymanus et sui in montana fuga reuersi sunt, nulla ulterius pugna in hac obsidione populum Dei aggredi audentes. Ab illo die omnem clementiam erga captiuum legatum Solymani fideles Christi exhibebant, quia eum uerum et fidelem in sua promissione experti sunt, et priuatus inter familiares summorum principum diligebatur. Occisorum uero et uulneratorum capita Christiani amputantes, secum in signum uictorie deferenda in sellarum suarum corrigiis ad tentoria sua detulerunt, et ad societatem, partim in tabernaculis relictam circa urbem ad prohibendum exitum inclusorum, cum gaudio reuersi  sunt. At huius primi belli turbine sedato circa Niceam, capita Turcorum amputata intra urbis menia iactabant, ad terrendos magistros arcis et custodes murorum. Deinde mille capita Turcorum collecta, in curribus et saccis plaustrisque reposita, detulerunt usque ad portum qui Ciuitot dicitur, et sic nauigio imperatori Constantinopolim missa sunt.



CAP. XXuIII.---De munificentia imperatoris in principes, et de Turco falsi nominis Christiano.

Imperator, uisis tot capitibus aduersariorum suorum et militum Solymani, cuius iniusta ui urbem Niceam in dolo amiserat, plurimum in hoc fidelium triumpho exhilarescit, ac disponit ut pro labore bellico magnam recipiant remunerationem. Unde pecuniam  non modicam, ostra diuersi generis, et omnia necessaria ad remunerandum quemque potentem in uehiculis mulorum et equorum direxit, uictus innumerabiles pariter attribuit, uendendi et emendi undique suo in regno largissima facultas concessa est. Naute et mercatores certabant ex imperatoria iussione nauibus plenis cibariis frumenti, carnis, uini, olei et hordei per mare discurrere, quousque ad portum Ciuitot anchoras iaciunt, ubi fidelium turme ad refocillandum corpus, ante ieiuniis aggrauatum, omnia uenalia reperiebant. Hac frequentia escarum fruentes et gaudentes, conspirant et affirmant se non recessuros, quousque urbs superata et capta imperatoris potestati restituatur. Promiserant enim iuramento nichil de regno imperatoris, non castra,  non ciuitates, nisi ex eius uoluntate aut dono, retinere. Hoc comperto et inuestigato, et uisa Christianorum uictoria et Turcorum cede cruentissima, captiuus ille, quem prediximus, diffisus uite, et Christianitatis iugum effugere cogitans, quadam die uisa opportunitate clarissima et custodie negligentia, facilis saltu pedis, uallum murorum urbis transuolat; Turcos per menia presentes, et tunc belli otio uacantes, ad subueniendum sibi incessabili uoce admonet ac precatur. Qui sine mora funiculo a menibus dimisso inter manus fallacis et fugitiui, pereni mox in ipso pendentem et manibus herentem, intra menia non paruo clamore ac fragore facto interius et exterius, leuauerunt. Nullus tamen Christianorum  fugientem sequi aut retinere presumpsit, propter Turcorum iacula desuper infestantium.



CAP. XXIX.---De uiris capitaneis in eadem obsidione occumbentibus.

Cum in decreto firmissimo obsidionis et destructionis urbis, curricula septem hebdomadarum ibidem circa menia eius uersarentur, et principes, alii iactus et tormenta lapidum ad minuendos muros et turres aptarent, alii arietes ferratos componerent, et diuersa ingenia quererent assultusque plurimos inferrent, Baldewinus Calderim incessanter muros impugnans, nimisque temerario et audaci conatu precurrens, in ictu premissi lapidis fractis ceruicibus uita exspirauit. Baldewinus de Gant dum ibidem in assultu urbis desudaret, et incaute muros appeteret,  uertice transfixo in impetu sagitte, uitam exhalauit. Post hec dum ex consilio et decreto principum rursus exercitus iteraret assultum, comes de Foreis et alter de insula Flandrie, Walo nomine, in eodem assultu nimium feruentes et bello uehementes, dum hostes lacesserent, sagittis infixi interierunt. Wido de Porsessa, illustris eques ibidem infirmitate occupatus, uita decessit. Fleuit super his omnis populus Catholicorum, quoniam fortes consiliarii et auctores rerum capitalium habebantur. Tantos etenim uiros nobilissimos cum omni honore et religione episcopi et abbates sepelierunt, non modicam eleemosynarum largitionem pro salute animarum illorum diuidentes egenis et mendicis.



CAP. XXX.---Item de aliis ibidem pereuntibus.

 Dehinc quadam die, dum plurimorum principum strues, et machine muro Nicee applicarentur, et quedam non in uanum, quedam frustra laborarent, Henricus de Ascha et Hartmanus comes, unus de maioribus Alemannie, uulpem ex proprio sumptu quercinis trabibus composuerunt, cuius in gyro tutos intexuerunt parietes, ut grauissimos Turcorum sufferret ictus armorum, omniumque iaculorum genera, ac sic in ea manentes, tuti et illesi urbem fortiter impugnando perforarent. Hoc tandem uulpis instrumentum dum ad unguem opere et ligaturis perduceretur, milites predictorum principum loricati ad uiginti in eadem uulpis protectione sunt constituti. Sed magna uirorum inundatione et conamine iuxta muros applicata, non equo subsedit aggere,  non recto impulsu aut equo conductu moderata, et sic trabes, postes, uniuerseque ligature contrite, uiros in ea latentes in momento oppresserunt. Hartmanus ac Henricus dolentes, et magnum de casu suorum luctum habentes, sepultura exstinctos honorifice condiderunt, sed non parum gaudere potuerunt, quod cum suis non in hac momentanea suffocatione perierunt.



CAP. XXXI.---De murorum et precipue cuiusdam turris oppugnatione.

Alia post hec die, dum creberrimi assuitus plurimorum in uanum consumerentur, comes Reymundus turrim quamdam duobus tormentis lapidum, que uulgo dicuntur Mangene, fortiter quassatam  oppugnauit. Sed minui et dissolui uel lapis unus ab hoc antiquo opere, et cemento uix solubili, robustissimo tam iactu non potuit, dum ad extremum plura adaucta sunt lapidum quassantium instrumenta, quibus tandem muri concussi rimas per loca pertulerunt, et aliqui lapides pre creberrima iactatione cum cemento minui ac labi ceperunt. Quod uidens exercitus Dei uiuentis, adunata manu, et facta testudine uiminea uallum superans, audaci transitu muros impetunt, turrim muris eminentem uncis ligonibus perrumpere et perforare moliuntur, quam Turci interius coaceruatione lapidum compleuerant, ut ualidius staret densitate lapidum, et si forte exterior murus a Gallis corrumperetur, uolentibus penetrare impedimento esset congeries infinitorum lapidum.  Populus autem Dei uiui, aceensa magis ac magis ira, et strage suorum commotus, turrim percurrit acumine mordacis ferri, quousque foramen trans turrim tanta uirtute reddunt ut hiatus cauati muri duos insimul penetrare presumentes capere uideretur, qui coaceruationem lapidum singulatim eruerent et minuerent, uiamque ad hostes patenter aperirent. Sed nec sic proficere potuerunt.



CAP. XXXII.---Populus Domini supradictum lacum nauali obsidione circumdat.

Nocte uero quadam ab hac colluctatione, et plurima stragis conamine, circa urbem populo uexato et interdum in castris relato, deprehensum est, Turcos  nauigio per lacum ab urbe sepius exire, uiros coadiutores arma et omnia necessaria clam inferre, mercatores usquequaque illuc conuenire, et a Turcis omnia uenalia in eodem lacu reperire. Ex hoc denique principes plurimis usi sunt consiliis, quid agerent uel insisterent, qualiter lacus his interdicatur, et inclusis exitus et introitus ultra nauigio negetur, dicentes non aliter suos assultus uel laborem posse perficere. Tandem inter plurimas discussiones tale repertum est consilium, quia nisi nauali custodia tam spatiosus obseruaretur lacus, nequaquam hostes posse reprimi, nec urbem alimentis posse uacuari. Unde magnis et paruis in unum uocatis, decretum est communi consilio ut ad portum Ciuitot innumerabiles copie equestris et pedestris uulgi  mitterentur, qui naues a domino imperatore impetratas, eiusque dono concessas, a mari per siccum iter uehiculis, arte lignorum aptatis funibus canabinis, et loris taureis humero et collo hominum et equorum impositis, usque ad lacum Nicee perducere ualerent. Quod actum est, et noctis in silentio uiam septem milliarum trahentes, has naues miri ponderis et magnitudinis, que numerum centum uirorum capere poterant, orto sole, ad predictum locum applicuerunt, has in littore et undis reponentes. Nec mora, principes exercitus exsurgentes undique peruenerunt ad lacum, uidere et scire de nauibus, gauisi quod sui incolumes et sine hostili infestatione, et naues sine lesione recepte sunt.



CAP. XXXIII.---Profani resistentes ualde Christicolas defatigant. Ubi dux ipse Turcorum bellicosissimum sagitta traiecit.


Nauibus itaque receptis sanis et illesis, fortissimi milites Gallorum in eis sunt constituti, qui ultra exitu Turcis interdicto obstarent, et nichil prorsus necessariorum eis inferri paterentur. In una autem naue de Turcopolis imperatoris uiri sagittarii habebantur, qui nauali certamine in aquis multum preualere solebant. Turci uero, et uniuersi custodes presidii, circa lacum tumultum populi, et principum tam matutinos conuentus intelligentes, ad menia uersus fluuium concurrunt, multum de nouiter adductis nauibus admirati, quas procul dubio suas estimassent, nisi quod sue adhuc altero in littore  iuxta muros est menia catenate ferro et seris stare uidebantur. Sic lacu nauali obsidione preoccupato, et militum illic in flumine loricata manu, in lanceis, arcu et sagittis armata, relicta, comes Reymundus et sui satellites, ac plurima manus de exercitu iterato, predictam turrim conueniunt; assultus et lapidum iactus multiplicant, Turcos non parce uexant et impugnant, ariete ferrato muros crebra hominum uociferatione impellentes. Turci siquidem uidentes crebro ariete muros impelli et concuti, et turrim ligonibus perfodi, adipem, oleum picemque stuppis et facibus ardentissimis commistam fundebant a menibus, que instrumentum arietis et crates uimineas prorsus assumpserunt; alii sagittis et corneo arcu plurimos interimebant, alii saxorum lesione  secus muros et turrim laborantes opprimebant. In hac Turcorum defensione et reluctatione, quidam miles illorum ferocissimi animi et cordis non parce desudabat arcu et iaculis, et  in uulnere sibi illato diffisus uite, procul abiecto clypeo, manifeste opposuit pectus telis cunctorum, et rupea saxa in medium uulgus ambabus manibus torquebat. Hic quamuis, ut aiunt pro uero qui adfuerunt, uiginti sagittis adhuc herentibus in precordiis premeretur, non continebat manus a iactura lapidum et percussione Gallorum, sed amplius et seuius damnum exercebat in populo. Dux uero Godefridus, uidens tam ferocissimum et crudelissimum seuire, nec tot sagittarum in fixione deficere, sed plures fidelium illius iaculatione perire, arrepto  arcu baleari, et stans post scuta duorum sociorum eumdem Turcum trans uitalia cordis perculit, sicque mortuum ultra a cede horrenda compescit. Tandem fatigato populo Christianorum, et sole declinato, et assultu tam horribili sedato, Turci angustiati pre foramine turris, rursus saxorum aceruos comportant interius noctis in silentio, ne facilis aditus in crastino reperiretur.



CAP. XXXIu.---De occiso Christiano bellatore qui ad ludibrium fidelium in muro suspenditur.

Mane autem sole relato, populus Dei ad iterandum assultum, et ampliandum turris penetrale, animatur et armatur. Sed uisa et agnita rursus lapidum collatione opposita, in recenti foramine,  memor periculi et anxietatis, quam priori luce pertulerat, cepit animo mollescere et quisque alium commonere ut preiret. Tandem miles quidam illustris, de tabernaculis predicti Roberti Northmannorum comitis exsiliens, galea opertus et lorica, et tectus clypeo, trans uallum muros imperterritus inuadit, ad turrim properat, et aceruos lapidum a foramine eruere nititur, et aditum saxis occupatum uacuare. Sed grandine saxorum, et assidua inundatione iaculorum incepti obliuiscitur. uidens autem idem miles omni auxilio se destitutum et pre oppressione immensorum lapidum nichil posse proficere, cominus muro se astringit, ad deuitanda iacula Turcorum, que sine intermissione fatigabant uirum egregium. Sed nec sic euadendi manus illorum ulla  uia aut facultas illi monstratur. Tandem tot millium lapidibus a collo et capite illius scuto auulso, fractis ceruicibus iuxta muros obruitur et in ipsa lorica et galea moritur in aspectu omnium fidelium, nequaquam illi subuenientium. Turci ergo uidentes uirum immobilem iam obisse, ab ipsa nefanda turri catenam proiiciunt, ungues ferreos acutissimos et rapacissimos ex fabrili ingenio et opere habentem quasi hamos, que annulo lorice exstincti militis infixa, eumdem arripiens ac retinens, cum cadauere mortuo intra menia leuatur. Dehinc corpus militis apprehensum, licet exstinctum, in laqueo funis ad menia suspenderunt, ut Christianos per hanc inhumanitatem amplius offenderent. Offensi igitur et tristes uniuersi lamentabantur confratrem  tam crudeli nece et uili tractatu obiisse. Quem post hanc diutinam illusionem nudum a menibus proiectum, honorifice susceptum cum ceteris prefatis et ibidem occisis fidelibus, in eleemosynarum distributione, sacerdotumque commendatione sepelierunt.



CAP. XXXu.---Quomodo Longobardus quidam nouum genus machine operatus sit.

Hac ruina uirorum fortium, et creberrimis damnis Christianorum, que in assultu urbis per singulos dies patiebantur, duce Godefrido et Bemundo cunctisque principibus turbatis, et quia nullo conamine machinarum et balistarum aut impetu uirium muris aliquam lesionem inferre poterant,  sed omnis labor, et uirtus eorum incassum consumebatur, quidam Longobardus genere, magister et inuentor magnarum artium et operum, uidens miserias et strages Christianorum, ultro se obtulit prefatis principibus, quorum animum huiuscemodi solatione et promissione releuat dicens: »uideo quia omne opus machinarum nostrarum in uanum laborat, uestrates crebra morte circa muros minuuntur, et magnis periculis uita residuorum adhuc subiacet. Nam Turci inclusi confidenter et securi a turribus et menibus repugnant, incautos et nudos sagittis et saxis obruunt; quin murus, antiquorum astutia fundatus, non ferro aut aliquo robore potest rescindi. Unde quia omnem uirtutem uestram sic frustrari perspexi, maiestatem uestram adire et  compellare disposui, quatenus, si consiliis meis acquiescatis et aliquod laboris mei premium a uobis consequar, Deo auxiliante, turrim hanc, que ualida et insuperabilis uidetur, humi cogam procumbere sine damno et uestrorum periculo commilitonum, per quam aditus patebit ad inimicos, uobisque contrarios. Tantum necessaria arti mee et communi sumptu et iuuamine administrentur.« Audita hac uiri promissione, cum omni beneuolentia pacti sunt ei dare quindecim libras Cartanensis monete, premium laboris sui, et quidquid necessarium operi requireret, indesinenter administrare, gauisi et confidentes in spe promissi artificii. Magister itaque artis, facta predicta conuentione, ingenia sua aptat, parietes decliues connectit, et uirgeas crates  assuit mirifico instrumento; sub cuius protectione ipse ac secum desudantes capita sua tuta a iaculis Turcorum, desuper resistentium, haberent.



CAP. XXXuI.---De euersione immanissime turris, et domina ciuitatis quomodo capta sit.

Ad unguem uero instrumento sue protectionis perducto, uiri Christianorum loricati et clypeati circa machinam conglobantur. Quam in uirtute sua trans uallum impulerunt trahentes, et iuxta muros, inuitis et prohibentibus desuper omnibus Turcis, cominus adiunctam statuerunt. In qua magister artis cum ceteris opificibus suis tutus relinquitur, regressis sine magna lesione fidelium turmis. Turci uero, uidentes huius ingenii instrumentum in detrimento urbis posse preualere, faculas ardentes cum  pice et adipe iactant super machinam, et saxeas moles conuoluunt a menibus, si sic aliqua arte ars muro illata destruatur, et inclusi in ea absterreantur. Sed frustra omnia iactant aut conantur, quia parietes decliues nil ingestum ignis aut lapidis retinebant. Magister uero artis fiducialiter latens in machina cum sociis secum habitis, sub fundamento turris ligonibus et acutissimo ferro cauare terram non desinit, donec trabes, postes et cetera immanissima robora lignorum in ipsa cauatione sub fundamento componeret, quibus muri, ablata terra, ne subito super adhuc fodientes ruerent, inniterentur. Iam uero cauatione permaxima facta in latitudine et longitudine, ex admonitione magistri artis, uniuersi  de exercitu, parui et magni, sarmenta, stipulas, tegulas, calamosque aridos, stuppas et omnia fomenta ignis conferunt, et inter postes, et trabes et magnificas arbores coaceruant, undique his lignis cauatione occupata. Post hec ignis, a magistro operis immissus, magno spiramine suscitatur, quousque perstrepens et discurrens flamma insuperabilis magis ac magis inualuit; que postes, trabes, et omnia ligna supposita in cinerem redegit. His ita in fauillam redactis et fundamentis sustentaculo deficiente, tam terre quam lignorum edificium uetustissime turris resupinum in momento, noctis medio, corruens, tantum reddidit sonitum ut tonitrui fragor, omnibus somno excitatis, uideretur. Igitur tam intolerabile pondus collapse turris licet  repentino casu procumberet, non cementorum aut petrarum collisione, in plurimas partes dissiliit, sed quassi et corrupti per loca muri ipsius arcis iacentes rimarum lesione hiabant, aditumque, sed tamen difficilem, exhibebant. In hac itaque turris ruina et contritione, uxor nobilissima Solymani uehementer exterrita, non ultra in urbis confisa presidio, noctis in silentio, a suis in lacus flumine immissa est, ut sic nauigio Christianos euaderet. Sed percepto eius abscessu, a militibus lacum tuentibus remigio nouiter adductarum pauium capta, et in custodiam principum cum duobus tenellis filiis reposita est.



CAP. XXXuII.---Deditio ciuitatis Nicee et de quadam sanctimoniali femina captiua.

 Turci et arcis defensores pariter, turri humi procumbente perterriti, ac matrone huius captiuitate stupefacti, et lacus enauigatione amodo desperati, suorum occisorum interius graui imminutione desolati, longa obsidione fatigati, nec se euadere posse uidentes, consilio inuicem habito de uita et salute membrorum, precantur sibi parci ab exercitu Christiano, claues urbis polliciti reddere in manus imperatoris Constantinopolis, sub cuius conditione urbis primitus hereditario iure seruiens habebatur, quousque iniusta ui Solymanus sibi subiugatam inuasit. Tatinus uero truncate naris, familiaris imperatoris, consilio maiorum exercitus satisfaciens, precibus illorum, suscepta utrinque fide et reddita, apud Christianos proceres pro eis  intercessit, hac conditione ut ab urbe incolumes exeant, et in imperatoris deditionem ueniant, cum uxore Solymani nobilissima, que nuper capta, in custodia principum Francorum habebatur cum duobus filiis suis tenellis. Sic utrinque sedato assultu, dum diuersa consilia reddende ciuitatis agerentur, et plures captiui Christianorum redderentur, quedam sanctimonialis femina de cenobio S. Marie ad horrea Treuirensis Ecclesie cum ceteris restituta et absoluta est in manus Christiani exercitus, que se de attrito Petri agmine captam et abductam professa est, parumque intermissionis a feda et abominabili cuiusdam Turci et ceterorum commissione habuisse conquesta est. Dum uero super his iniuriis miserabiles gemitus in audientia Christianorum  proferret, inter proceres et milites Christi Henricum de Ascha castello recognouit. Quem ex nomine lacrymabili et humili uoce compellans, ad auxilium sue emendationis adesse commonuit. Qui statim hac recognita, super infortunio eius motus est, omnique industria et misericordia, qua potuit, apud ducem Godefridum obtinuit, quatenus ei a domino Reymero, uenerabili episcopo, consilium penitentie daretur de huiuscemodi incestu. Tandem consilio accepto a clero, facta est ei remissio illicite copulationis cum Turco, et alleuiata penitentia, eo quod ui et nolens ab impiis et sceleratissimis hominibus hanc fedam pertulit oppressionem. Post hec modico interuallo solius noctis, per internuntium  eiusdem Turci, qui eam uiolauerat, et ceteris abstulerat, plurima suasione et blanda promissione ad illicitos et incestos thalamos reinuitatur. Exarserat enim idem Turcus in illius inestimabilem pulchritudinem, unde nimium egre ferebat ipsius absentiam, cui adeo premia promiserat, que illius animo sic insederant ut ad nefandum maritum rediret. Promittebat enim se idem Turcus in breui Christianum fieri, si forte a captiuitate et uinculis imperatoris exiret. Tandem misella, si ui ante deliquit, nunc blanditiis et uana spe decepta ad impium sponsum et adulterinas nuptias recurrit, uniuerso ignorante exercitu, que astutia et lasciuia ab eis subtracta est. Post hec a relatoribus innotuit quod ad eumdem Turcum reuersa sit in exsilio quo erat,  non alia de causa, nisi propter libidinis intolerantiam. Iam sic turbine sedato belli, et Christianis captiuis ab urbe restitutis, Turcisque in deditionem imperatoris susceptis et transmissis, exercitus Dei uiuentis hanc diem in magno gaudio et exsultatione ibidem in castris exegit, quia pro spe illis adhuc omnia contingebant.



CAP. XXXuIII.---Qualiter ex consultu principum populus Dei in duas partes diuisus sit.

Crastino uero die illucescente, usui sumptis necessariis, mouit omnis populus, iter faciens per mediam Romaniam securus, et nichil metuens adfuture aduersitatis. Biduo autem communi agmine gradientes per iuga montium, et angustas fauces uiarum, decreuerunt tanti exercitus diuisionem fieri  ut liberius et spatiosius in castris populus habitaret, sicque diuisus, plenius escis et pabulo equorum abundaret. Conuenerunt quidem inter duos montium apices, ubi per pontem flumine quodam superato, Bemundus prorsus cum suis sequacibus turmis a duce Godefrido dissociatur. Quem quidam magnifici primores sunt secuti, Robertus comes Northmannorum, et Stephanus Blesensium princeps, sic semper uiam ad dexteram insistentes ac moderantes ut amplius milliari a confratribus non elongarentur. Dux suique contubernales cum episcopo Podiensi et Reymundo comite semper ad dexteram tendebant. Hac ergo diuisione facta, Bemundus cum omni exercitu suo in uallem Dogorganhi, que  a modernis Ozellis nuncupatur, hospitandi gratia circumquaque sociis in gramine diffusis, circa horam nonam descendit, ut alimentis, ceterisque necessariis, in locis, aptis riuis et pratis, castra locarent.



CAP. XXXIX.---De immanissima cede Christianorum per insidias principis Niceni.

uix uero Bemundus et ceteri uiri fortissimi ab equis descenderant, et ecce Solymanus, qui ab eo tempore, quo in fugam ab urbe Nicea uersus est, auxilium et uires contraxit ab Antiochia, Tarso, Alapia et ceteris ciuitatibus Romanie, a Turcis sparsim positis, adfuit in impetu uehementi et multitudine graui. Nec mora, nec requies ulla cedendi et expugnandi exercitum, ac discurrendi  per castra fuit, aliis sagittis transfixis, aliis gladio detruncatis, nonnullis a tam crudeli hoste captiuatis; ad hec undique clamor magnus et tremor in populo excitatur, mulieres nupte et innupte una cum uiris et infantulis detruncantur. Robertus uero Parisiensis miseris uolens succurrere, sagitta uolatili confixus et exstinctus est. Bemundus hac strage grauissima attonitus ceterique priores equos reparant, ad loricas et arma festinantes in unum conglobantur, ac plurimum se ex improuiso defendentes, diu prelia cum hostibus committebant. Willhelmus iuuenis audacissimus, et tiro pulcherrimus, frater Tankradi, dum multum in armis resisteret, Turcos hasta sepius perforaret, in conspectu ipsius Bemundi sagitta percussus corruit.  Tankradus uiriliter in gladio defensus, uix uiuens euasit, sed signum decoris, quod in hasta pretulerat, ibidem cum fratre reliquit. Turci, cum principe suo Solymano magis ac magis inualescentes fortiter irrumpunt in castra, sagittis et corneo arcu ferientes et mortificantes pedites, peregrinos, puellas, mulieres, paruulos ac senes, nulli parcentes etati. Hac crudelitate atrocissime mortis stupefacte tenere puelle et nobilissime uestibus ornari festinabant, se offerentes Turcis, ut saltem amore honestarum formarum accensi et placati, discant captiuarum misereri.



CAP. XL.---De nuntio fidelium Christi ad ducem.

Cum sic afficerentur fidelium greges, et Bemundi uirtus iam minus resistere ualeret, eo quod ex improuiso  in se suosque armis exutos irruissent, iamque ad quatuor millia de exercitu Christianorum in manu hostili cecidissent, nuntius per abrupta montium sine mora equo transuolat, quousque ad castra ducis tristis et exhaustus spiritu uenit. Quem ut Godefridus dux, ab ostio tabernaculi aliquo spatio transgressus ad considerandos socios, a longe perspexit rapido cursu festinantem et mesto uultu pallentem, qua de causa uiam accelerauerit requirit ut sibi ceterisque primoribus referat et exponat. Hic amara et grauia nuntia retulit dicens: »Nostri principes cum ipso Bemundo grauissimum belli laborem sustinent, uulgusque sequens iam totum capitalem subiit sententiam, qua et domini  principes nostri sunt casuri in presens, nisi festinato manus uestra subueniat. Turci quidem castra nostra irruperunt, et per uallem, que dicitur Ozellis uel terribilis, descendentes ad uallem Degorganhi peregrinos trucidare non cessant. Robertum Parisiensem capite deciso iam interemerunt, Willhelmum iuuenem egregium, sororis Bemundi filium, dignum planctu, percusserunt. Et idcirco uos omnis inuitat societas ad ferendum auxilium, nulla uos mora aut dilatio impediat aut retardet.«



CAP. XLI.---Ubi dux et qui cum eo erant subueniunt pereuntibus.

Hac audita miseria et Turcorum audacia, dux per uniuersa agmina iussit cornua perstrepere, socios commonere uniuersos et arma capere, signa erigere,  sociis sine ulla dilatione aut requie subuenire. Tanquam si ad conuiuium omnium deliciarum uocarentur, festinant arma capere, loricas induere, gladios recingere, equis frena referre, sellas tergis imponere, clypeos resumere, et ad sexaginta millia equitum e castris procedunt cum cetera manu pedestri. Iam dies clarissima illuxerat, sol radiis fulgebat lucidissimus: cuius splendor in clypeos aureos et uestes ferreas refulsit, signa et uexilla, gemmis et ostro fulgida erecta et hastis infixa, coruscabant. Caballi celeres calcatibus urgebantur, nullus socium aut fratrem exspectabat, sed quisque, quo uelocius poterat, ad auxilium et uindictam Christianorum uiam insistebat. Hos denique Turci ex improuiso ut persenserunt ad auxilium sociorum omni uelocitate  et belli instantia animatos esse tam robusta manu, et in armis et ueste ferrea, et in signis luciferis ad bella erectis, fugam arripiunt, et timore concussi, a cede horrenda declinant, alii per deuia, alii per semitas notas diffugium facientes. Sed Solymanus, cum ampliori manu et densioribus cuneis in montis cacumine fuga elapsus consistens, Christianis insequentibus occurrere ibidem et in faciem resistere disposuit.



CAP. XLII.---Ubi dux et alii quidam procerum ex nomine notantur, qui tunc fortiter pro Deo egerunt.

Dux autem Godefridus, qui solus cum quinquaginta sodalibus in equi uelocitate precesserat, subsequentis populi in breui adunatis uiribus, indubitanter ad ardua mentis conscendit, cum Turcis  ferire et armis committere, quos conglobatos et immobiles ad resistendum in montis uertice respiciebat. Iamque undique suis receptis et adiunctis, hostes immobiles incurrit, hastas in eos dirigit, sociosque, ut constanter eos adeant, uirili uoce adhortatur. Turci uero cum duce suo Solymano ducis Godefridi et suorum constantiam nequaquam animo ad presens bellum deficere uidentes, a montis summitate laxis frenis equorum uelocitate fugam parant. Quos dux uia sex milliarium insecutus, alios in ore gladii percussit, nonnullos captiuos cum suis tenuit, predas et spolia illorum non pauca cepit, puellas et iuuenes et omne quod asportare uel abducere sperabant ab hostibus excusserunt.  Gerardus de Keresi, in equo laudabili residens, in eadem hostium insecutione, in supercilio montis adhuc Turcum manentem et nimium audentem uiribus respiciens, scuto tectus fortiter hasta incurrit. Quem sagitta illius emissa et clypeo excussa, trans iecur et pulmonem perforat, equumque morientis et labentis abduxit. Baldewimus comes Hamaicorum, uir et largitor magnarum eleemosynarum, cum Roberto Flandrensi Turcos fugientes sternit; hortatur socios, circumquaque concurrentes ut feriant et trucident, et ab insecutione illorum nunquam retardari aut manus continere uideantur. Baldewinus de Burg, Thomas de Feria castro, Reinoldus Beluacio, Walo de Calmont, Gothardus filius Godefridi, Gastus de Berdeiz, Rudolphus  etiam, hi omnes unanimes in luctamine belli desudabant, Turcorum agmina in uirtute militari insequentes ac scindentes. Equorum illa grauis anhelitus pulsat, fumus ab ipso anhelitu per medias acies in nubem densabatur. Turci uero interdum recuperatis uiribus, in uirtute multitudinis sue freti, uiriliter resistebant in grandine sagittarum denso uolantium et cadentium. Sed huius grandinis tempestate cito transmissa, fidelium turme, tela manu retinentes, illorum globos attenuant et mortificant, uictosque tandem cogunt in diffugium per deuia uiarum et abrupta montium, quorum semitas notas habebant.



CAP. XLIII.---Post uictoriam quid inter fideles Domini conuenerit, et quomodo sacer ordo curauerit cadauera prostratorum.

 Christiani ergo uictores, quidquid in stipendio sue expeditionis Turci conduxerant, frumentum, uinum non modicum, buflos, boues et arietes, camelos, asinos, equos et mulos, et preterea aurum pretiosum et argentum infinitum, papiliones mirifici decoris et operis abstulerunt. In huius uictorie prospero  successu omnes unanimiter, Bemundus scilicet et ceteri principes prefati, qui erant ductores et columne exercitus, in concordiam et consilium redeunt, et ab illo die commistis cibariis cunctisque rebus necessariis, omnia communia habere decreuerunt. Quod et actum est. In hoc conflictu belli Turcorumque diffugio, nonnulli Christianorum militum sagittis uulnerati perierunt; Turcorum autem tria millia cecidisse referuntur. Hoc tam crudeli certamine finito, circa flumen quoddam et eius carectum Christiani milites spatio trium dierum quieuerunt, curantes corpora nimis fessa ex abundantia escarum, quas Turci occisi reliquerant. Episcopi uero, presbyteri, monachi qui aderant, corpora occisorum terre tradiderunt, animas fideles illorum  in manu Iesu Christi precibus et psalmis commendantes. Solymanus iam denuo uictus, Alpes Romanie uix euadens condescenderat, nichil ultra spei habens urbis Nicee, uxoris filiorumque, ac nimium luctum faciens suorum, quos ante hos dies in campo Nicee exstinctos a Gallis amiserat, et nunc eorum quos in ualle Gorgonia captos et peremptos reliquit.



LIBER TERTIUS.



CAPUT PRIMUM.---Post uictoriam Christi fideles ubi castra locauerint, et miserabili siti cruciati, quanti exspirauerint.


Postquam hostilis impetus abscessit, quarte imminente lucis crepusculo, Francigene, Lotharingi, Alemanni, Bawari, Flandrenses et uniuersum genus Teutonicorum castra mouerunt cum omnibus rebus sibi necessariis et spoliis Turcorum, et in uertice Nigrorum montium castra metati, hospitio pernoctauerunt. Mane autem facto, Northmanni, Burgundiones, Britanni, Alemanni, Bawari, Teutonici, omnis uidelicet exercitus, abhinc descenderunt in ualle nomine Malabyumas, ubi propter difficultates locorum et angustarum faucium inter rupes iter per dies abbreuiabant, et ob innumerabilem multitudinem,  et nimios calores mensis Augusti. Sabbati dehinc die cuiusdam instante eiusdem mensis, defectus aque magnus accreuit in populo. Quapropter satis anxietate oppressi, utriusque sexus quamplurimi, ut dicunt, qui adfuerunt, circiter quingenti ipsa die spiritum exhalarunt. Propterea equi, asini, cameli, muli, boues, multaque animalia eodem fine grauissime sitis exstincti sunt.



CAP. II.---Item de eodem.

Comperimus etiam illic non ex auditu solum, sed ex ueridica eorum relatione qui et participes fuere eiusdem tribulationis, in eodem sitis articulo uiros et mulieres miseros cruciatus pertulisse, quod mens horrescat, auditus expauescat, et de tam miserabili infortunio in suis contremiscat. Quamplurime namque  fete mulieres exsiccatis faucibus, arefactis uisceribus, uenisque omnibus corporis, solis et torride plage ardore inestimabili exhaustis, media platea in omnium aspectu fetus suos enixe relinquebant. Alie, misere iuxta fetus suos in uia communi uolutabantur, omnem pudorem et secreta sua oblite pre memorate sitis difficillima passione. Nec ordine mensium aut hora instanti parere compellebantur; sed solis estuatione, uiarum lassitudine, sitis collectione, aquarum longa remotione ad partum cogebantur: quarum infantes alii mortui, alii semiuiui, media platea reperiebantur. uiri autem quamplurimi sudore et calore deficientes, aperto ore et faucibus hiantes, erem tenuissimum captabant ad medicandam sitim: quod nequaquam prodesse potuit.  Nam plurima pars, ut prediximus, illic periisse hac die perhibetur. Nisi uero et accipitres, aues domite et gratissime procerum et nobilium, calore eodem et siti moriebantur in manibus eas ferentium. Sed et canes in uenatoria arte laudabiles inter manus magistrorum exstinguebantur. Iam sic omnibus in hac pestilentia laborantibus, optatus quesitusque aperitur fluuius. Ad quem festinantes, pre nimio desiderio quisque alium in magna pressura preuenire studebat, nullum modum bibendi habentes, quousque infirmati plurimi ex nimia potatione tam homines quam iumenta perierunt.



CAP. III.---Ultra progrediuntur; exercitus in geminas partes diuiditur; primores uenatui uacant.

Post hec egressis ab angustis rupibus; decretum  est communi beneuolentia, propter nimietatem populi, exercitum in partes diuidi. De quibus Tankradus et Baldewinus, frater ducis Godefridi, cum suis recedentes, per medias ualles Ozellis transibant. Sed Tankradus cum suis precedens, ad urbes finitimas Reclei et Stancona descendit, in quibus Christiani ciues habitabant, Turcis, uiris Solymani, subiugati. Baldewinus cum suis montanis semitis perplexis incesserat, graui cibariorum defectione cum omni manu sua aggrauatus, quin equi pabulo deficiente uix sequi, nedum uiros portare poterant. Dux uero Godefridus, Bemundus, Robertus, Reymundus, regia uia a longe sequebantur, et Antiochiam minorem reclinantes, que in latere Reclei sita est, hospitio nona diei hora moram facere decreuerunt.  uespere autem facto, Godefridus dux ceterique primores iuxta montana per amena loca pratorum tentoria locauerunt, aptam et uoluptuosam regionem considerantes et uenationibus fecundissimam, quibus nobilitas delectari et exerceri gaudet. Illic accubantes, armis cunctisque exuuiis repositis, siluam aptissimam uenatibus reperientes, sumpto arcu et pharetra, gladiis accincti, saltus montanis contignos ingrediuntur, si forte obueniret quod configere et persequi catulorum sagacitate ualerent.



CAP. Iu.---Dux cum urso confligens, grauiter sauciatur; sed auxilio alterius militis perempta bestia uiuus eripitur.

Tandem diffusis per opaca nemoris singulis in sua semita ad insidias ferarum, dux Godefridus  ursum immanissimum et horrendi corporis, peregrinum inopem, sarmenta congerentem, inuasisse respicit, et in circuitu arboris fugientem ad deuorandum persequi, sicut solitus erat pastores regionis aut siluam intrantes deuorare, iuxta illorum narrationem. Dux uero, sicut solitus erat et promptus ad omnia aduersa Christianis fratribus subuenire, educto raptim gladio, et equo fortiter calcaribus admonito, misello homini aduolat; eripere a dentibus et unguibus lanionis anxiatum festinat; et clamore uehementi per media fruteta accelerans, obuius crudeli hosti offertur. Ursus utaque, uiso equo eiusque sessore se celeri cursu premente, ferocitati sue fidens et rapacitati unguium suorum, non  segnius facie ad faciem duci occurrens, fauces ut iugulet, aperit; totum se ad resistendum, imo ad inuadendum, erigit; ungues suos acutissimos exerit ut laniet; caput et brachia ab ictu gladii diligenter cauens subtrahit, ac sepe uolentem ferire decipit; quin murmure horrisono totam siluam et montana commouet, ita ut omnes mirarentur qui hoc audire poterant. Dux ergo, astutum et pessimum animal considerans in feritate audaci resistere, motus animo, uehementer indignatur, et uerso mucronis acumine, temerario et ceco impetu propinquat bellue ut iecur eius perforaret. Sed infelici casu ictum gladii effugiens bellua, subito curuos ungues tunice ducis infixit, ac complexum brachiis, equo deuolutum, terre applicans dentibus iugulare properabat.  Dux itaque angustiatus, reminiscens multorum suorum insignium factorum, et de omni periculo se adhuc nobiliter ereptum, nunc uero uili morte a cruenta bestia se suffocari dolens, recuperatis uiribus in momento resurgit in pedes, gladiumque in hoc repentino lapsu ab equo, et cum insana bestia luctamine, propriis cruribus implicitum, celeriter in eiusdem fere iugulum rapiens et capulo retinens, suras et neruos proprii cruris graui incisione truncauit. Sed tamen licet sanguis incessabili unda proflueret, uiresque ducis minueret, inique bellue non cessit, ad defensionem stans asperrimus, quousque audito inopis rustici, et ab urso liberati clamore ingenti, et murmure lanionis uehementi, quidam Husechinus nomine ex consociis, per siluam diffusis,  uelocitate equi, duci in auxilium adfuit: qui stricto mucrone horribilem feram impetiit, et una cum duce iecur et costas illius transfixit. Sic tandem ferocissima fera exstincta, dux primum uulneris dolore, deinde nimia sanguinis effusione cepit corde deficere, uultu pallescere, ac totum exercitum impia fama conturbare. Concurrunt uniuersi ad locum ubi athleta et uir consiliorum, caput peregrinorum, lesus ferebatur. Quem principes exercitus gestatorio imponentes, ad castra cum ingenti luctu, cum planctu uirorum et ululatu mulierum detulerunt, medicos peritissimos ad sanandum ei adhibentes; feram uero inter se diuidentes, nullam illi magnitudine similem antea se uidisse fatebantur.



CAP. u.---Tankradus, fixis iuxta Tarsum ciuitatem tentoriis, apud ciues de urbis traditione nunc minis nunc blanditiis agit.


Duce uero sic graui uulnere impedito, exercitu lentiore gradu subsequente, Tankradus, qui precesserat, et regiam uiam tenebat uersus maritima, prior Baldewino fratre ducis, per uallem Buetrenton superatis rupibus, per portam que dicitur Iuda, ad ciuitatem que dicitur Tarsus, uulgari nomine Tursolt, descendit, quam etiam Turci, primates Solymani, subiugatam cum turribus suis retinebant. Illic Armenius quidam, qui cum Tankrado aliquandiu moras fecerat, et eius notitiam habuerat, promisit se ciuibus urbis, graui Turcorum iugo depressis, suggerere, ut in manu eiusdem Tankradi urbem caute et Turcis nesciis redderent, si forte locum et  opportunitatem reperirent. Sed timidis ciuibus, nec consiliis Armenii fratris acquiescentibus propter Turcorum presentiam et custodiam, Tankradus, qui precesserat, finitimas oras predicte urbis depredatus est, ac contractis infinitis copiis predarum in usum obsidionis, in circuitu murorum tentoria sua extendit. Locatis ergo tentoriis. Tankradus plurimum minarum Turcis, per menia et turres diffusis, ex aduentu Bemundi, et subsequentis exercitus uirtute intulit, nisi exeuntes, portas urbis aperirent, asserens, non prius subuenientem exercitum ab huius obsidione recedere, quam ut Nicea cum omnibus inhabitantibus caperetur superata. Si uero uoluntati eius acquiescerent, urbem aperirent,  non solum in oculis Bemundi gratiam et uitam inuenirent, sed et premia multa accipientes, eidem ciuitati et aliis preesse presidiis mererentur.



CAP. uI.---Ciues deditionem pollicentur; uiri exercitus Dei longe a se diuisi, hostes adesse de alterutris suspicantur.

His blanditiis et promissis, interdum nimis magnificis, Turci molliti, Tankrado hac conditione urbem pollicentur, ne quid periculi aut seditionis ab ulla subsequenti manu ultra eis inferatur, donec Bemundi potestati cum urbis presidio subderentur. Quod Tankradus minime recusans, fedus in hunc modum cum illis innodari instituit, quatenus uexillum ipsius Tankradi in cacumine magistre arcis in signum erigerent, quod Bemundo precurrens,  hanc Tankradus uindicauerit ciuitatem, et sic intacta deinceps ab omni hostili impetu haberetur. Baldewinus uero frater ducis Godefridi, Petrus comes de Stadeneis, Reinardus comes de Tul ciuitate, uir magne industrie, Baldewinus de Burg, iuuenis preclarus, coniuncti per amicitiam, alio itinere diuisi, per dies tres ab exercitu errantes per loca deserta montium et ignota, graui afflicti ieiunio necessariorumque penuria, tandem per errorem perplexarum uiarum in cuiusdam montis cacumine casu constiterunt. De quo tentoria Tankradi speculantes, per camporum planitiem in obsidionem Tarsi locata, timuerunt timore magno, existimantes Turcorum hunc apparatum fore. Nec minus Tankradus uiros in montis cacumine a longe  contemplatus expauit. Turcos adesse arbitratus, qui sociis urbi inclusis ad subueniendum properassent. His tandem descendentibus, uite diffisis, fame semiuiuis, Tankradus ut miles acerrimus socios admonet ut eis res sit pro anima defendenda.



CAP. uII.---Obsides fedus rumpunt; Tankradus et Baldewinus mistis copiis obsidionem reparant, et de situ urbis.

Turci autem, qui in turribus et menibus ad spectaculum et defensionem ad quingentos conuenerant, et ipsi pariter Baldewinum eiusque comitatum acies Turcorum existimantes esse, Tankrado improperantes in hunc modum minabantur: »Ecce manus auxiliari nobis properantium: nos non in  tua, ut existimabas, sed tu tuique in manu nostra et uirtute hodie conterendi estis. Quapropter te hoc in federe, quod frustra pepigimus, iam deceptum credas. Nec aliam ob causam te morari in castris fecimus, nisi quia spes auxilii in his, quas uides, aciebus in tuam tuorumque perditionem prestolabamur.« Tankradus, iuuenis imperterritus, Turcorum minas paruipendit, et breui responso improperantibus resistit: »Si hi uestri milites aut principes habentur, in Dei nomine eos paruipendimus; adire non timemus. Qui si a nobis, Deo opitulante, uicti fuerint, superbia uestra et iactantia penas non euadet. Quod si peccato nostro aduersante stare nequiuerimus, nequaquam tamen manus Bemundi et sui exercitus subsequentis euadetis.« Hoc dicto,  Tankradus cum uniuersa sua adunatione, que secum confluxerat, insignis armis, galeis et loricis, et equis rapidissimis Baldewino in occursum properat. Turci uero tubis et cornibus horrisonis ad terrendum ipsum Tankradum a muris fortiter intonant. Sed utrinque Christianitatis signis recognitis, et uisis amicis compatriotis, pre gaudio in lacrymas defluunt, quod sic Dei gratia a penis et periculis nunc liberati sint. Nec mora, deinceps commistis copiis, tentoria communi consensu pariter ante urbis menia reponunt, et ex preda, quam contraxerant ex montanis et regione in bobus et armentis, cibos mactant, et parant, ignique apponunt: quos sine sale coctos diutina fames manducare cegit, prorsus pane illic cunctis deficiente.  Erat enim ciuitas ex omni parte munita, habitatoribus, riuis et pratis apta et commoda, sita in campis fertilibus: cuius menia adeo admirantur fortissima, ut nullis uinci humanis uiribus, nisi Deo annuente, credatur.



CAP. uIII.---De mutua quorumdam principum altercatione, ubi et Tarsenses Tankradum sibi preesse desiderunt.

Crastina uero luce exorta, Baldewinus exsurgens suique sequaces atque ad urbis menia tendentes, signum Tankradi, quod erat notissimum, in eminentiore turris arce, ex consensu et federe percusso Turcorum, positum contemplantur. Unde nimia indignatione et ira accensi, in uerba amara et seditiosa aduersus Tankradum suosque eruperunt,  Tankradi et Bemundi iactantiam et principatum floccipendentes, luto et feci equiparantes. His et huiuscemodi uerbis amaris fere ad arma uentum est, nisi uiri pacifici et prudentes tali consilio interuenissent, ut ab ipsis ciuibus Armeniis ex amborum legatione cognosceretur, sub cuius dominio et ditione urbem magis subesse intenderent, cuiusque parti meliori optione fauerent. Continuo responsum est ab omnibus, magis uelle subiici et credere Tankrado quam alterius principis ditioni. Dicebant enim hoc non ex cordis deuotione, sed ex Bemundi, quam semper habebant, inuasionis suspicione. Nec mirum, cum longe ante hanc expeditionem in partibus Grecie, Romanie, Syrie, Bemundi semper fama claruit, bellum inhorruit; Godefridi uero  ducis nunc primum nomen scintillabat.



CAP. IX.---De eadem re.

His auditis, Baidewinns feruentiore animo aduersus Tankradum in iram extollitur, et grauioribus uerbis in eius presentia tam ciues quam Turcos per uerba interpretis sic allocutus est: »Bemundum et hunc Tankradum, quos sic ueneramini ac formidatis, nequaquam magistros maiores et potentiores Christiani exercitus credatis; nec fratri meo Godefrido, duci principique militie totius Gallie, nullique sui generis istos esse comparandos. Princeps enim idem frater meus, dux Godefridus, regni magni et primi imperatoris Romanorum Augusti hereditario iure suorum autecessorum nobilium, ab  omni honoratur exercitu, cuius uoci et consiliis ad omnia magni paruique obtemperare non desinunt, cum caput et dominus ab omnibus sit electus et constitutus. Scitote quidem uos et omnia uestra, urbem quoque ab eodem duce in ore gladii et flammis deleri et consumi; nec Bemundum, nec hunc Tankradum stare uestros propugnatores, aut defensores. Sed nec is Tankradus, ad quem intenditis, hodie manus nostras euadet, nisi uexillum, quod nobis in contumeliam, sibi ad gloriam erexit, a culmine turris iactetis, portasque nobis aperiri faciatis. Si uero nostre uoluntati in huius uexilli eiectione et urbis redditione satisfeceritis, uos exaltabimus super omnes in terminis his considentes, et gloriosi in conspectu domini et fratris mei ducis,  uosque dignis muneribus honorati, semper eritis.« Hac spe bone et blande promissionis ciues et Turci illecti, Tankrado penitus ignorante, fedus et amicitiam cum Baldewino firmauerunt, et sine mora uexillum Tankradi de culmine turris est amotum, et procul a menibus in loco palustri uiliter eiectum; Baldewini uero signum in eiusdem turris apice promotum est.



CAP. X.---De eodem, et qualiter Tankradus urbem Azaram intrauerit.

Tankradus uiso signo Baldewini promoto, suo uero remoto, licet tristis, patienter tulit. Qui seditionem oriri inter suos et Baldewini satellites ex hac uexilli mutatione percipiens, et quia pars sua numero et armis erat inferior, ultra hac in discordia  morari noluit, sed ad uicinam ciuitatem, nomine Azaram, munitam et locupletem, transiuit: cuius portas clausas reperiens, minime introire permissus est. Obtinuit enim hanc ciuitatem quidam Welfo, ortus de regno Burgundie, miles egregius, qui, eiectis et attritis Turcis, urbem possederat, aurum et argentum, pallia pretiosa, cibaria, oues, boues, uinum, oleum, frumentum et hordeum, et omnia necessaria illic reperientes. Precesserat enim idem Welfo cum ceteris ab exercitu sequestratis. Tankradus portas ciuitatis inueniens clausas, et principem Christianum urbem tenere intelligens, missis nuntiis fide data, intromitti hospitandi gratia, precatur, et alimenta iusta uenditione et emptione sibi  impertiri. Qui petentem exaudiens, iussit urbem aperiri, uirum cum suis sociis induci, et cuncta uite necessaria illis administrari.



CAP. XI.---Ubi Baldewinus, princeps ciuitatis factus, Christianos partis Tankradi intromittere non uult.

Post huius Tankradi abscessum, Baldewinus iterato Turcos admonet, instat et promittit honores et premia a duce consequi ingentia, et non solum illi, sed ceteris ciuitatibus preferri, si urbem aperiant, si se suosque datis dextris in fidei obligatione intromittant. Turci autem et Armenii uidentes Tankradi fugam et absentiam, Baldewini uero preualere potentiam, utrinque fide data et firmata, portas urbis aperiunt, Baldewinum suosque intromittunt; sed in omnibus munitionibus turritis mansionem  retinere decreuerunt, donec dux Godefridus et subsequens exercitus propinquaret, et tunc dono et gratia ipsius ducis de eadem ciuitate et ceteris rebus iuxta promissum Baldewini cum eis ageretur, siue in promissione Christiana, siue in ritu gentilium persistere delegissent. Duas tantum turres magistras Baldewino contulerunt, in quibus securus et fiducialiter manere et quiescere posset: cetera multitudo exercitus per domos et loca ciuitatis passim diffusa est. His itaque cum principe suo Baldewino intromissis, et hospitii quiete recreatis, proxima dehinc die iam uespere instante, trecenti ab exercitu peregrinorum sequestrati, ac uestigia Tankradi secuti, de familia et populo Bemundi, ante urbis menia in armis et clypeis astiterunt, quibus  ex iussu Baldewini et consilio maiorum urbs et ianua interdicta est. Hi uero longo fessi itinere, et rebus necessariis uacui et exhausti, multum precantur urbis hospitalitatem et rerum necessariarum uenalitatem: precati sunt etiam plebeii ordinis de comitatu Baldewini, eo quod confrates et Christiane essent professionis. Sed nequaquam preces eorum a Baldewino exaudite sunt, hac de causa scilicet, quod in auxilium Tankrado descendissent et propter fidei firmationem, quam cum Turcis et Armeniis fecerat, nullum preter suos ante ducis Godefridi aduentum in urbem recipi aut intromitti.



CAP. XII.---Christiani extra portam ciuitatis manentes, noctu a gentilibus exstincti sunt.

 Confratres autem et peregrini societatis Baldewini, uidentes sic exclusos nullo modo posse impetrare intromissionem, miserti sunt eorum, quia fame uidebant eos periclitari: quibus in portis panes et per funes pecora ad uescendum porrigere decreuerunt. Illis ergo ita refocillatis, et noctis in silentio pre itineris lassitudine graui sopore occupatis, Turci, qui erant in presidiis turrium sub fidei tutamine, prorsus desperati, nec Baldewino suisque conchristianis perfecte se credentes, occulto habito inter se consilio, trecenti, thesauris omnibus suis secum et ceteris rebus auectis, per uada cuiusdam fluminis, eis non incognita, quod media urbe prefluebat, Baldewino et uniuersis suis  somno deditis clam egressi sunt, ducentis solummodo ex sua humili clientela et familia in presidiis relictis, ne fuge eorum suspicio aliqua apud Christianos oriretur. Egressi autem in uiros Christianos, qui per prata ante urbem membra fessa sopori dederant, subito irruunt, alios decollantes, alios trucidantes, alios sagittis transfigentes, neminem aut paucos de omnibus uite relinquentes.



CAP. XIII.---Huius necis populus Dei Baldewinum insimulans, ad arma ruit, cui satisfaciens, contra reliquos Dei inimicos uehementer insurgit.

Mane dehinc facto, Christiani, qui intra urbem erant, somno exsurgentes, et ad menia tendentes scire et uidere, si adhuc moram in pratis Christiani fratres haberent, uiderunt uniuersos armis Turcerum  detruncatos, et sanguine illorum prata fedata nimium redundare. Sicque Turcorum perfidia et iniquitas propalata est. Nec mora, per uniuersam ciuitatem tumultus in populo catholico exoritur, arma ab omnibus capiuntur, et in ultionem sanguinis confratrum, in fraude mortificatorum, turres infringere, et Turcos illic inuentos exstinguere festinant, tubis et ingenti clamore non modicam seditionem concitantes. Tam uehementi strepitu populique tumultuoso concursu Baldewinus attonitus, a turris presidio per mediam urbem equo aduolans, turmas armatas a bello cessare, et in sua commonebat redire hospitia, ne tam subito fedus mutuo datum corrumperetur, donec cedes Christianorum illi plenius notificarentur. Sed magis ac magis tumultu ingruente,  et populo necem Christianorum egre ferente, et Baldewinum huius occisionis, tanquam mortiferi consilii, reum acclamante, talis ac tantus in eum fit concursus sagittarumque emissio, ut turrim, refugii causa et uite sue necessitate compulsus, subire cogeretur. Qui illico ad se reuersus, animi sui ferocitate deposita, populo satisfaciendo excusat se de omnibus et crudelitatis Turcorum se nescium asserit; nec populum Dei uiui aliam ob causam exclusisse, nisi quia iureiurando Turcis et Armeniis promiserat neminem preter suos ante ducis aduentum urbi intromitti. Sic Baldewinus excusatus, populoque suo reconciliatus, Turcos in singulis turribus, qui de humili familia et clientela remanserant,  assilit et expugnat; expugnant et sui, dum in ultionem suorum ferme ducenti decollati sunt. Accusabant enim eosdem Turcos plurime illustres femine ciuitatis, ostendentes eis aures et nares quas sibi detruncauerant, eo quod stupri sui eas consentaneas inuenire nequiuerunt. Hac infamia et horrenda accusatione magis populus Iesu Christi in odium Turcorum exarserat, eorumque stragem eo amplius multiplicabat.



CAP. XIu.---Ubi uiri Baldewini cum piratis Christianis fedus ineunt, et Tarsum simul petunt.

Post hec diebus paucis elapsis, uiri Baldewini per menia diffusi, a longe nauium diuersi generis et operis multitudinem in medio maris trans tria milliaria ab urbe contemplantur, quarum mali mire  magnitudinis et altitudinis auro purissimo operti, in radiis solis refulgebant; et uiros ab iisdem nauibus in littus maris descendentes, et plurima spolia, que longo tempore seu annis ferme octo contraxerant, inter se diuidentes. His uisis, hostiles uires accitas ab his qui noctu, cede Christianorum facta, effugerant, existimabant. Unde ad arma contendentes, equo alii, pede alii usque ad ipsum littus concurrunt, cur aduenerint uel ex qua natione processerint intrepido ore perquirentes. Illi se Christiane professionis milites esse respondent: e Flandria et ab Antuerpia et Frisia ceterisque Gallie partibus se uenisse fatentes, et piratas annis octo usque ad hanc diem se fuisse. Requirebant etiam qui aduecti fuerant, qua de causa ipsi a Romanis et Teutonicis  partibus descendissent, et in longinquum exsilium inter tot barbaras nationes aduenissent. Qui causa peregrinationis, et ad adorandum in Ierusalem, uenisse se testati sunt. Et sic utrinque lingua et sermone suo recognito, fedus dextris datis inierunt pariter cundi Ierusalem. Erat in hoc nauali collegio quidam Winemarus nomine, caput et magister uniuersorum consodalium, de terra Bulone et de domo comitis Eustachii, magnifici principis eiusdem terre. Iam hinc et hinc fide ad inuicem firmati, cum spoliis et uniuersis sarcinis, relictis nauibus, cum Baldewino urbem Tarsum subierunt, per aliquot dies in omnibus bonis terre ibidem iucundati et epulati. Dehinc habito inter se consilio, in custodiam et defensionem urbis trecenti ex nauali exercitu sunt  electi, sicut et ex legione Baldewini ducenti attitulati. His ordinatis et constitutis, profecti sunt a Tarso Baldewinus et sui, coniunctis armis et uiribus in tubis et cornibus et potentia magna regia uia gradientes.



CAP. Xu.---Tankradus Mamistram ciuitatem armis capit, et de instinctu cuiusdam Richardi castra Baldewini hostiliter inuadit.

Interea Tankradus ab Azara ciuitate et Welfone ciuitatis principe migrans, Mamistram ciuitatem, a Turcis possessam et munitam, descendit. Quam resistentem et contradicentem sibi fortiter cum loricata manu assilit; humi in breui muros illius deiecit, portas et uectes ferreos diruit; Turcorum superbiam, que in hac dominabatur, crudeli strage  attriuit. Tali modo eiectis hostibus, Tankradus turres suorum custodia muniuit, alimoniam, uestes, aurum et argentum grande in ea reperiens, Christianis consodalibus diuisit, ibidem per aliquot dies remoratus. Dumque illic secure moram faceret, et de urbis custodia sollicite ageret, Baldewinus, frater ducis, cum armis et sociis regia uia incedens, in terminos eiusdem ciuitatis descendit, et in uiridario quodam spatioso arboribus consito, quod erat iuxta urbem, tentoria ipse suique fautores et comprimores in ordine locauerunt. Hec quidam Richardus, princeps Salerni ciuitatis Italie, de genere Northmannorum, proximus Tankradi, intuens, moleste accepit; et uerbis amarissimis super hoc Tankradum compellat, dicens: »Ah! Tankrade, hodie  uilissimus omnium factus es. Baldewinum presentem aspicis, cuius iniustitia et inuidia Tarsum amisisti. Ah! si nunc aliquid uirtutis in te haberes, iam tuos commoueres, et tibi illatam iniuriam in caput eius rependeres.« His auditis, Tankradus infremuit spiritu; et illico arma et milites requirens, sagittarios suos in uirtute magna premisit ad lacessendos hostes in tentoriis, et ut lederent equos, per pascua et prata uagantes. Ipse quoque cum quingentis loricatis equitibus repente in eiusdem Baldowini castra et satellites ruit, ut in omnibus iniuriis quas sibi intulerat, dignam sumeret ultionem.



CAP. XuI.---Baldewinus et Tankradus bellum conserunt, in quo Tankradus inferior inuentus est.

Baldewinus sine mora, Baldewinus quoque de  Burg, equiuocus eus, et Giselbertas de Claromonte, omnisque illius comitatus, agnito tam repentino assultu et impetu Tankradi, ferro induuntur, signa erigunt, sociisque uirili uoce admonitis, obuiam Tankrado in multa uociferatione turbarum et cornuum raptim exhibentur, utrinque prelia grauiter committentes et graui uulnere corruentes. Sed manus Tankradi, dispar numero et uiribus, terga uertit, belli pondus sustinere non ualens, ac in urbis presidium uix trans arctum pontem aque cum ipso Tankrado fugam faciens, a belli turbine elapsa est. In huius pontis angustia Richardus princeps Salerni, proximus Tankradi, et Robertus de Ansa ciuitate, milites acerrimi, nimirum retardati, capti ac retenti sunt; plurimi equites et pedites de societate Tankradi,  alii exstincti, alii uulnerati, perierunt. Solus Giselbertus de Claromonte nimium insecutus, et in mediis hostibus inuolutus, in ipsius pontis angustia captus et abductus est: quem Baldewinus et sui peremptum existimantes planctu magno lamentabantur.



CAP. XuII.---Tankradus et Baldewinus pacem inter se reformant.

Crastina uero die orta, utrinque de absentia captiuorum uirorum nobilium dolentes, ac recordati quia ambo deliquissent, tam sacre uie Ierusalem deuotione uiolata, ex consilio maiorum sue legionis pacem firmam composnerunt, captos pro captiuis sibi inuicem restituentes. Hac pace composita, et uniuersis spoliis cum captiuis restitutis, Baldewinus  cum suis septingentis equitibus diuisis concilio cuiusdam Armenii militis, Pancratii nomine, terram Armenie ingressus, presidium mirifici operis et roboris, nomine Turbaysel, obsedit. Quod Armenii ciues, uiri Christiane professionis, uidentes, consilio clam cum ipso principe Baldwino habito, Turcis expulsis, qui arci preerant, in manus eius tradiderunt, uolentes magis sub Christiano duce seruire quam sub gentili ditione. Hac itaque ciuitate cum arce presidii subiugata, et uiris suis in hac repositis, Rauenel presidium humanis uiribus inexpugnabile, similiter obsedit et apprehendit. De quo Turci, captione Turbaysel exterriti, fugisse et abisse referuntur. Apprehendit et multas ciuitates cum castellis que in circuitu erant, exterritas a facie  exercitus Antiochiam tendentis: quas itidem Turci diu subiugatas custodientes, nunc formidine concussi fugitiui noctu relinquebant. Rauenel itaque apprehensum Pancratio Armenio predicto commisit, uiro instabili et magne perfidie, quem a uinculis imperatoris Grecorum elapsum Nicee retinuit, eo quod audisset eum uirum bellicosum esse et multiformis ingenii, et quia omnis Armenia et Syria et Grecia illi note haberentur. Pancratius, ut erat perfidus et astutus, Turcis apprime notissimus, estimans robore commissi sibi presidii huius Rauenel terram se posse obtinere, nullum de comitatu Baldewini intromittens, filium suum adolescentem illustrem in eo constituit: et tamen hoc fraude fieri, cum Baldewino ambulans et manens, dissimulabat.



CAP. XuIII.---De prospero euentu Baldewini in expugnandis munitionibus, et de perfidia cuiusdam Armenii. Iam inuitus idem Armenius commissum sibi presidium reddit.


Tandem quidam principes qui, audita Baldewini industria et nobilitate, fedus cum eo pepigerant, uiri Armenii, quorum alter Fer, prepositus Turbaysel, alter Nicusus nomine dictus est, cuius castra et presidia spatiosa Turbaysel adiacebant, intellecta perfidia Pancratii, quam cum Turcis moliebatur, scientes eum uirum noxium et facilem, Baldewino retulerunt, asserentes si tali uiro et tam facinoroso, imperatoris periuro, longius presidium Rauenel crederet, in breui terram quam subdiderat posse amittere. Baldewinus hoc audito  ab his uiris credulis et fidelibus, sepius uersu ias illius ipse expertus, presidium illi commissum requisiuit: quod Pancratius obstinato animo in manu uel custodia Gallorum reddere recusauit. Postremo Baldewinus post plurimam requisitionem presidii indignatus, quadam die sibi assistentem et contradicentem teneri iussit, uinculis astringi, tormentis affligi, quousque presidium coactus redderet. Sed nec sic adhuc reddere ullius tormenti labore aut uite necessitate compulsus est. Baldewinus tedio tormentorum illius uictus, ad ultimum iussit ut uiuus membratim discerperetur, nisi presidii de redditione sibi satisfaceret. Qui hanc atrocem membrorum et neruorum discerptionem metuens, in manu Fer litteras direxit filio, ut presidium festinato pro uite sue et membrorum suorum liberatione  Baldewino redderet. Quod actum est; et Pancratius a uinculis absolutus, et deinde a collegio Baldewini dissociatus. Baldewinus ergo susceptum presidium custodie ac fidei suorum contulit Gallorum, et Turbaysel, quod dicitur Bersabee, discessit, terram et regionem undique expugnans sueque potestati subiiciens.



CAP. XIX.---Dux ciuitatis Rohas Baldewinum in auxilium uocat; Baldewinus uocatus, ire perrexit; a Turcis uetitus iterato reproperat.

Post hec diebus aliquot euolutis, et fama Baldewini longe lateque crebescente, et bellorum suorum uirtute super omnes hostes suos diuulgata, dux ciuitatis Rohas, que dicitur Edessa, sita in  regione Mesopotamie, episcopum eiusdem urbis cum duodecim maioribus ciuitatis, quorum consilio omnis status regionis fiebat, ad ipsum Baldewinum misit, quatenus cum Gallis militibus ad urbem descenderet, terram aduersus Turcorum infestationes defenderet, et cum duce communi potentia et dominio uniuersos reditus et tributa obtineret. Qui tandem consilio accepto acquieuit, et descendit solum cum quingentis equitibus; cetera multitudine dimissa ac relicta Turbaysel ac Rauenel, et multis in locis que, Turcis expulsis, nunc sue suberant potestati. Dum autem uia maturata usque ad Euphratem fluuium magnum transfretare parauissent, Pancratii consilio et instinctu, quem soluerat auinculis, Turci et ceteri hostiles copie educte,  et undique conglobate, ad uiginti millia adfuerunt obuiam transire uolentibus. Sed uim et equitatum eorum comperiens, et minime nunc tot millia sufferre ualens et debellare, uia, qua uenerat, Turbaysel reuersus est. Dehinc Turcis dispersis, ac in sua tutamina reuersis, Baldewinus iterato ducentis equitibus assumptis, Rohas profectus est conductu uirorum fidelium, sine impedimento et hostili incursu itinere suo peracto, et Euphrate flumine cum omni prosperitate enauigato.



CAP. XX.---Baldewinus qualiter in urbe Rohas exceptus sit, et quam magnanime ducis illius dona respuerit: et petitio seniorum.

Huius tam egregii et nominatissimi principis aduentus fama, ut aures senatorum urbis penetrarat,  gaudium et iucunditas facta est in uniuersis qui audierant, ac in tubis et omni genere musicorum tam maiores quam minores in occursum eius conuenerunt omni honore et gaudio, sicut tantum decebat uirum, urbi introducentes. Inducto tam honorifice uiro, et gloriose portis ciuitatis et hospitio cum suis constituto, dux, qui cum consilio duodecim senatorum ad resistendum aduersariis ciuitatis eum acciuerat, indignatus super laudibus et honoribus, quos illi populus et senatus exhibuerat, sub arcano cordis sui grauiter cepit ei inuidere; sed et eum penitus ciuitati et regioni preesse interdixit, nec parem sibi ad aliquos fore reditus uel tributa. Dicebat enim, illi plurimum auri, argenti, ostri, mulorum et equorum armorumque copiam se  daturum, si sibi et ciuibus ac regioni contra Turcorum insidias et assultus propugnator et auxiliator in locis sibi constitutis esse non negaret. Qui omnino ducis hec munera sub tam uili conuentione suscipienda refutauit, rogans ut tantum conductus sui fiducia sine periculo et iniquo machinamento ad ducem Godefridum et confratrem suum sanus et incolumis redire possit. Hoc duodecim proceres senatores et primi ciuitatis ceteraque multitudo audientes, quia non auro uel argento uel ullis pretiosis muneribus possit retineri, ducem adierunt, omnibus modis et precibus instantes ut uirum tam nobilem et propugnatorem fortissimum recedere non pateretur, nec a se alienaret; sed de regno et ciuitate socium sibi faceret, cuius protectione et  militari ope ciuitas et terra semper posset defendi, et nequaquam de promisso uirum molestaret.



CAP. XXI.---A duce urbis Rohas Baldewinus in filium adoptatus, petitione ipsius Samusart ciuitatem impugnat; sed infecto nogotio reuersus est inanis.

Dux quidem duodecim prefectorum et omnium conciuium constantiam et beneuolentiam erga Baldewinum uidens, eorum nolens petitioni satisfecit, ac Baldewinum sibi filium adoptiuum fecit, sicut mos regionis illius et gentis habetur, nudo pectori suo illum astringens, et sub proximo carnis sue indumento semel hunc inuestiens, fide utrinque data et accepta. Sic utrisque firmatis paternitate et filiatione, dux Baldewinum die quadam loco filii  admonuit, ut omni militia et solidorum conuentione conuocatis suis, pariterque ciuibus Rohas assumptis, ad munitionem Samusart, que erat iuxta Euphratem, proficiscens, expugnaret Balduc, principem Turcorum, qui eamdem arcem ad Rohas pertinentem inuaserat iniuste, et obtinebat. Intulerat enim idem Balduc ciuibus intolerabile malum: nam filios maiorum ciuitatis non paucos obsides sibi dari minis extorserat, propter annuos reditus et tributa byzantiorum, que illi ad redimendas uineas et sata dare conuenerant. Baldewinus primam petitionem hanc ducis et maiorum ciuitatis non refutans, assumptis ducentis sociis et omni ciuitatis pedestri et equestri comitatu, castrum Samusart est aggressus, multam uim in uirtute suorum hostibus inferens. Sed  Balduc et suis occurentibus in grandine sagittarum et tubarum stridore grauiter repressi sunt. Nam illic infinita manus ciuium Armeniorum effeminatorum, incaute et segniter dimicantium, corruit, sex tantum strenui et probi milites Baldewini sagittis confixi perierunt: quorum exsequiis Christiano more completis, planctus et dolor magnus per uniuersam ciuitatem factus est. Baldewinus uidens arcem presidii Samusart insuperabilem, et in ea Turcos bello fortissimos et indefessos, apud S. Ioannem, quod erat in presidio non longe ab arce, suos in lorica, galea et equo reliquit, qui semper Turcis ad resistendum occurrerent, et belli assiduitate uexarent: ipse solus cum duodecim Gallis Rohas reuersus est.



CAP. XXII.---Conspirate plebis consilium in ducem suum Baldewinus uolens reprimere, nichil proficit.


Post hec paucis diebus euolutis, omnis senatus et uniuersi ciues considerantes Baldewini prudentiam et constantiam aduersus Turcorum insidias, multumque sub manu eius ciuitatem et eius munitiones posse saluari ac defendi, in unum conuenerunt, Constantino de montanis accito ad commune consilium, uiro potentissimo, quatenus ducem suum interimerent, et Baldewinum loco eius ducem et dominum exaltarent. Erat enim idem dux ualde eis contrarius: nam multis eos calumniis affecerat, aurum et argentum incomparabiliter cunctis abstulerat: si quis uero resistebat, Turcorum inimicitas et odium non solum in periculum uite  sue, uerum etiam in uineis et in satis suis succidendis, et in preda gregum suorum suscitabat. Hoc audito consilio, die quadam uniuersi parui et magni ciuitatis ad arma conuolant; armati et loricati Baldewinum conueniunt, ut cum eis ad interitum ducis sui contendant, asserentes eum loco suo dominum et ducem communi consilio fieri se decreuisse. Qui tale facinus presumere omnino contradixit, cum uice filii sibi sit constitutus, et nichil cause uel mali adhuc in eo repererit, unde perditionis eius consectaneus et socius fiat. Ait enim: »Inestimabile coram Deo peccatum esset, ut in hunc uirum manum sine causa mitterem, quem in patrem assumpsi, cui etiam fidem contuli. Sed precor uos, ne sanguine et morte eius  pollui me sinatis, et nomen meum inter principes Christiani exercitus uilescere faciatis. Peto etiam uos, ut sibi ore ad os loqui mihi liceat in solio turris, super quam usque in presens habitare uestro dono exaltatus consueuit.« Quod mox ei annuerunt. Et ecce turrim ascendens, sic ei locutus est: »Omnes ciues et prefecti ciuitatis huius in necem tuam conspirati, in omni genere armorum ad turrim hanc in furore et impetu animi properant: quod doleo et moleste fero. Sed ut aliqua ratione liberari possis, uel rerum tuarum datione preuenire non neglexi.« uix dux colloquentem sibi audiuit, et ecce in circuitu turris multitudo ciuium in obsidione et impugnatione confluxit, incessabili mangenarum et sagittarum iactu muros et turris ostia quatientes.



CAP. XXIII.---Quam misere idem dux interfectus sit.


Dux uidens anime sue angustias, thesauros suos incomparabiles in ostro, in uasis aureis et argenteis, in bysantiis copiosis Baldewino aperuit, rogans ut suscipiat, quatenus apud ciues pro uita et salute sua interueniat, et nudum ac uacuum a turri exire et abire patiantur. Baldewinus preces illius exaudiens, misericordia motus super desperato, prefectos populi obnixa suasione adhortatur et instat ut duci suo parcentes non occidant, et thesauros innumerabiles, quos uiderat, inter se partiri non refutent. Senatus et uniuersi ciues ad Baldewini et promissionem thesaurorum minime auscultant, non uiuum, non sanum pro ulla rerum commutatione aut datione illum  euadere unanimiter exclamantes, iniurias et calumnias sibi obiicientes, quas sub eo et a Turcis eius instinctu sepe sustinuerant. Dux itaque uite sue diffisus, nec precibus suis aut ullis pretiosis donis uidens se quidquam proficere, Baldewinum a turri remisit, se per fenestram funiculo a solio laxans exiuit: quem mille sagittis in momento confixum mortificantes, media platea proiecerunt caputque eius amputantes, ad ludibrium omnibus haste prefixum per omnes uicos ciuitatis detulerunt.



CAP. XXIu.---Occiso duce, Baldewinus subrogatus uenalem arcem Samusart emere primo contempsit, postmodo consilio suorum rebus pretiosissimis comparauit.

 Crastina uero die Baldewinum, plurimum renitentem et contradicentem, ducem ac principem ciuitatis statuerunt; turrim insuperabilem cum uniuersis thesauris exstincti ducis in ea repertis illi contulerunt, iureiurando subiecti illi facti et fideles, Balduc hac Baldewini noua promotione audita, timore magno percussus est, ne in uirtute Gallorum, uirorum belligerorum, obsidione facta presidium Samusart amitteret. Unde legatione ad Baldewinum facta, arcem illi uenalem pro numero decem millium byzantiorum obtulit, et quia abhinc et deinceps illi pro solidorum conuentione fideliter militaret. Qui ad eius uerba nequaquam attendit, eo quod iniuste Christianis hanc arcem abstulisset, quondam ad ciuitatem Rohas non longe ante hoc tempus pertinentem.  Balduc, uidens feritatem et constantiam ducis Baldewini, dixit se arcem incendio consumere, obsides ciuium et prefectorum, quos plurimos tenebat, decollare, et semper insidias aduersus Baldewinum nocte ac die moliri. Tandem, ut plerumque temporis processit, Baldewinus audito consilio suorum, Balduc talentum auri et argenti et ostra pretiosa cum purpura, equos et mulos non modico pretio dignos contulit, et sic presidium Samusart ab hostili manu et potestate redemit. Ab ea denique die et deinceps Balduc Baldewino subditus factus est, in domo eius condomesticus et familiares inter Gallos constitutus. Baldewinus arcem susceptam fideli suorum custodia muniuit, obsides illic repertos primoribus quibusque et ciuibus restituit. Post hec,  quia eque gentilibus et Christianis non conuenit, et inuicem sibi semper sunt suspecti, Baldewinus uxorem Balduc et filios pro fidei stabilitate requisiuit: qui benigne annuit; sed de die in diem occasione adinuenta, obsides hos dare differebat.



CAP. XXu.---Presidium Sororgia in manus Baldewini non sine labore traditur, et Balduc fraudulentia notatur.

Baldewino duce sic exaltato et militari actione diuulgato, Balas, qui et ipse princeps et inuasoc presidii ciuitatis Sororgie erat, duci Baldewino legationem misit, quatenus exercitu adunato, ad ciuitatem, que a presidio et montanis distabat et rebellis adhuc resistebat, descenderet, et presidium in eius manu, ciuibus et urbe superatis, absque dilatione  reponeret: erant enim ciues Sarraceni, qui sibi resistebant, et tributa dare contemnebant. Baldewinus promissis illius credens, federe ad inuicem percusso, cum omni apparatu suo urbem obsidere et expugnare disposuit, donec ciues uicti cederent, et deinceps tributarii fierent. uerum ciues Baldewini aduentum et indignationem ex Balas suggestione intelligentes, Balduc conuentione solidorum ceterosque Turcorum milites multis premiis sibi asciuerunt, sperantes sub eorum tutamine menia urbis posse retineri ac defendi. Balduc miles, et unus de principibus Turcorum, auaritia byzantiorum iam corruptus, cum suis ad urbem accessit, sperans eidem urbi adhuc preesse et dominari. Baldewinus, hoc  comperto, in manu forti die statuto ad obsidionem urbis Sororgie proficisci disposuit cum mangenis et omni apparatu armorum, quibus urbs scindi aut expugnari posset. Ciues uero et Sarraceni milites apparatum intolerabilem audientes, formidine concussi, nuntia illi miserunt ut pacifice ad illos descenderet, urbem sine contradictione reciperet, reditusque singulis annis sue ditioni non negarent. Baldewinus precibus eorum cessit; diem statuit, qua omnia hec cum pace et fide rata et credula componerentur. Balduc uidens quia ciues a defensione defecerant, et timore perterriti resistere tanto principi nequiuerant, urbem cum suis egressus, Rohas ad ipsum Baldewinum simulata fide in his uerbis, descendit: »Nequaquam credas, ut arbitreris me  ideo urbem Sororgie intrasse, ut ciuibus auxilium aduersus te ferrem, sed ueni, ut eos quolibet consilio ab incepto rebellionis sue reuocarem, tibique subditos facerem ac tributarios.« Quod Baldewinus patienter accipiens, Balduc in excusatione hac manere secum ab illo die concessit; sed tamen minime fidei illius se credebat. Nec mora in manus eius urbs est reddita, ciues tributarii facti; presidium Balas, quod in montanis preeminebat, in manum eius et suorum custodiam reposuit. Baldewinus ciuitate cum presidio suscepta, Folkerum Carnutensem, uirum militarem et belli peritissimum, ad procuranda et tuenda menia in eis reliquit; ipse Rohas in magna gloria reuersus est.



CAP. XXuI.---Tankradus damnosa Christianis presidia destruit, et oblata sibi ab hostibus munera prudenter reponit.


Tankradus, qui a Baldewino diuisus, Mamistre ad maritima remanserat, cum adauctis sibi uiribus de nauali exercitu, quem Baldewinus aduexerat, castrum puellarum quod uulgariter appellatur de Batesses, obsedit et expugnauit: similiter castrum pastorum expugnatum diruit; castrum quoque adolescentum, quod dicitur de Bakelers, que in montanis erant presidia, in manu robustorum militum, deiecit et attriuit. Alexandriam minorem portis et muris dirutis subiugatam obtinuit. Turcos in eis repertos in ore gladii percussit. Omnia autem castella et presidia hactenus peregrinis nocentia, aut cepit aut incendit; hostes gentiles in eis inuentos alios occidit,  alios captiuos tenuit. Hostes uero, qui, Christianis subiugatis, per montana dispersi Christianorum presidia et loca iniuste inuaserant, audita illius uirtute militari, alii fugam capiebant, alii missis equis et mulis, auri argentique donis pretiosis amicitie illius iungebantur, quatenus eum pacificum in omnibus, que obtinebant, reperirent. Tankradus de omnibus que offerebantur nichil refutabat; sed sicut cautus et prouidus omnia suscipiens reponebat, memor preteritarum angustiarum, et maiorum adhuc credulus futurarum.



CAP. XXuII.---De ciuitate Maresch, ubi et uxor Baldewini obiit.

Interea totus apparatus et uirtus grandis exercitus accelerabat, rectitudine itineris per mediam Romaniam,  per abrupta montium et decliuia uallium incedens, quem Godefridus dux, Bemundus, Reymundus comes, Robertus Flandrensis, Reymerus episcopus de Podio, Robertus de Northmannia, communi consilio et pari conductu moderabantur. Hi ad ciuitatem, que Maresch dicitur, in manu forti descendentes, hospitio pernoctauerunt, tabernacula in locis uirentibus ante urbis menia extendentes, nullam uim Christianis illic ciuibus inferentes, sed pacifice ab urbe uite necessaria uenalia suscipientes. Turci, qui aduentum tantorum ac tot principum intellexerant, ab urbis presidio aufugerunt, quam iniqua ui et iniustis tributis ante multos hos annos oppresserunt. Hac in regione Maresch, uxor Baldewini nobilissima  quam de regno Anglie eduxit, diutina corporis molestia aggrauata et duci Godefrido commendata, uitam exhalauit, sepulta catholicis obsequiis, cuius nomen erat Godwera. Udelrardus, similiter de Wizan infirmitate correptus, ibidem obiit, honorifice sepulcro illic conditus; miles irreprehensibilis et in omni bellorum consilio et actione utilis, de domo ducis Godefridi, semper secretorum illius ante omnes conscius.



CAP. XXuIII.---De ciuitate Arthesia, ubi Christiani Armenii secum manentibus Turcis capita desecantes fratres benigne recipiunt.

Egressi a montanis et regione Maresch predicti principes cum omnibus sequacibus legionibus, compererunt a quibusdam Christianis Syrie sibi occurrentibus  ciuitatem Arthesiam non procul abesse rebus necessariis uite locupletem, sed a Turcis possessam. Hoc comperto, Robertus de Flandria assumptis secum uiris cautissimis, Rotgero de Roscit, Gozelone filio comitis Cunonis de Monte acuto, cum mille loricatis ab exercitu exsurgens ad Arthesiam descendit, ciuitatem muro, menibus et presidio turrito munitissimam, in qua Turci manentes Armenios Christianos seruili iugo subegerant. Urbi itaque et eius menibus appropinquantes in signis erectis cuiusque colore pulcherrimis, in galeis eneis auro lucidissimis, totam regionem fama aduentus sui concusserunt. Turci in menibus Arthesie et presidio, causa defensionis et repugnationis, repentina  hac Gallorum congressione perterriti, astiterunt, portas ciuitatis obice et seris munientes. uerum ciues Armenii, quos iidem Turci longa seruitute depresserant, secum in eisdem munitionibus constituti, reminiscentes iniuriarum suarum quas ab eisdem Turcis diu pertulerant in raptu uxorum et filiarum, in actione ceterorum nefariorum, in exactione tributorum iniustorum, nunc freti auxilio et aduentu Christianorum eosdem Turcos inuadentes, in ore gladii peremerunt, et capita eorum amputantes e fenestris et menibus eiecerunt, portasque urbis confratribus Christianis aperientes, aditum reddiderunt tutum in occisione gentilium, in eiectione exstinctorum corporum: benigne etiam et omni pia susceptione fideles fratres inducunt, armis  et sarcinis familiariter exonerantes; cibis diuersis et amicis potibus recreant, equis et mulis eorum pabula sufficienter subministrantes.



CAP. XXIX.---Populus Dei profana multitudine circumplexi, ferro sibi uiam aperiunt, et uix euadunt, obsessi fiducialiter agunt.

Ab hac urbis statione usque ad Antiochiam decem milliaria computantur et fama noue cedis Turcorum ueloci pede transuolans, Turcos ab Antiochia et de cunctis finibus eius ad uiginti millia congregatos acciuit usque ad predictam ciuitatem Arthesie. Ex his millibus Turcorum astutiores et agiliores triginta, equis in modum uenti currentibus insidentes, in dolo precesserunt, post terga relictis insidiis totius  legionis, quatenus in arcu corneo et osseo Gallos e presidio lacessere et protrahere ualerent. Galli equidem fraudes et latentes insidias ignorantes, pede et equo, armis muniti et loricis induti, illis mediis occurrerunt campis, ut cum hostibus committerent. Sed non aliquis successus illis ullo conflictu potuit contingere. Nam Turci, qui erant in insidiis, transuerso itinere uiam in graui multitudine anticipant, ne Galli reditum aut refugium ad urbem haberent, sed momentaneo interitu suffocarentur. Hoc uiso repentino impetu et improuiso, Robertus de Flandria et Rotgerus ceterique capitales exercitus, fortiter sociis admonitis, et in unum conglobatis, per medias densas acies Turcorum a campi planitie frenis reductis transuolantes, rigidis hastis hostes  irruperunt. Irruit et omnis societas uirili audacia, quousque incolumes a manibus inimicorum intra portas et menia illapsi sunt. Turci uero elapsos in portis grandine mille sagittarum insequuntur, portas cum eis intrare conantes. Sed retrusi a limine in manu ualida, licet exigua, portas intrare cum Gallis nequaquam permissi sunt. Multi tamen in repentinis sagittarum ictibus hinc et hinc armigeri, equites et pedites, muli quoque et equi grauati sunt. Turci ergo uidentes se nichil profecisse, et adhuc in copiis suis confidentes, obsidionem circa predictam urbem constituerunt. Sed fideles inclusi ex sufficientia ciborum in arce reperta murali robore firma et inexpugnabili, tuti et quieti resederunt. Illic in presidio Arthesie Gozelo filius comitis Cunonis,  languore grauissimo occupatus, post dies aliquot uita discessit, et a confratribus Christianis debitum sepulture honorifice et catholice suscepit.



CAP. XXX.---Profani Arthesiam obsidentes, de aduentu Christiani exercitus per exploratores edocti, nequaquam, usque in noctem, obsidionem soluunt.

Interea non longo interuallo maturabat uiam magnus exercitus Christianorum, inter quos latenter exploratores degebant, qui ab exercitu occulte, uisa opportunitate subtracti, Turcis referebant que audierant de aduentu et consiliis catholice legionis. Delatores predicti audientes quia ab Arthesia fama obsidionis suorum ad principem Godefridum, Bemundum ceterosque peruenerat, et quia ad subueniendum consilium inierant, festinato ad castra  Turcorum redierunt, iam Romanos Francigenas et Teutonicos in proximo aduentare nuntiantes; nec uires eorum sustinere posse, nec a manibus eorum eripi, nisi cito, ciuitate relicta, in sua remearent tutamina. Nequaquam tamen his sinistris nuntiis admoniti expauescunt, freti nimium in suis predictis millibus; sed per integras unius diei horas urbem impugnant, et in assultibus plurimis laborant. Sed laborem suum in cassum consumuat, Gallis ab arce et menibus non parce resistentibus.



CAP. XXXI.---Exercitu Dei adueniente, Arthesia fidelium tuitione munitur; Baldewinus triumphis clarus nouis nuptiis illustratur.

Dehinc nocte relata et tenebris incumbentibus,  plurimis consiliis inuicem habitis, consilium repertum est, ut, primo diluculo apparente, ad pontem fluminis Ferne reditum pararent, et Antiochiam, urbem turribus munitam et fundatam et humanis uiribus insuperabilem, securi intrarent, ne ponte preuento et flumine ab exercitu Christianorum, periculum uite expugnati paterentur. uix Antiochiam predicti Turci subierant, cum sequentis lucis crepusculo magnus exercitus Catholicorum in terminos Arthesie castra applicuit, ibidem pernoctans in letitia et iucunditate. Illic ex decreto maiorum mille et quingenti uiri loricati electi, ad Arthesiam sunt directi ad auxilium confratrum, qui erant in arce, ut sic sani et incolumes copiis et uiribus communi uia, minus de hostili impetu solliciti, ad exercitum  repedarent. Ciuitate Arthesia fidei Christianorum tuitione munita, ad exercitum sine ulla offensione sunt reuersi. Redit et Tankradus ab Alexandria minore et maritimis regionibus; redierunt et uniuersi, quibusque locis ad subiugandam terram et castella et ciuitates premissi et dispersi, preter Baldewinum, fratrem ducis Godefridi. Qui ad meridianam plagam profectus in terram Armenie, expugnaturus Turcos, Turbaysel et Rauenel et cetera presidia sue ditioni subiecerat. Idem uero Baldewinus sic de die in diem bellis ac triumphis magis ac magis accrescens, ex consilio duodecim prefectorum ciuitatis, uxorem nobilissimam de genere Armenio magnificis et legalibus duxit nuptiis, filiam cuiusdam principis et fratris Constantini, nomine Taphnuz,  qui in montanis presidia et plurimas munitiones obtinebat, quorum uniuersorum heredem Baldewinum constituit. Sexaginta etiam millia byzantinorum illi dare spopondit, de quibus conuentionem solidorum militibus suis soluens, terram potenter aduersus Turcorum incursus retineret. Spopondit quidem, sed tantum septem millia illi dedit: que uero restabant, de die in diem differebat. Nuptiis Baldewini inestimabili apparatu celebratis, decretum consilio communi et maiorum ciuitatis et regionis, ut idem Taphnuz eum genero suo de statu terre et utilitate ciuitatis tractaret, eo quod uir esset prouecte etatis et sanioris consilii, sicque se inuicem mutuo preuenirent honore: quod et actum est.



CAP. XXXII.---Christi populus adunatus non ultra diuiditur, quem Podiensis episcopus circumspectum fore, paterne alloquitur.


Postquam in unum conuenerunt congregati, non ultra ab hac die diuisi sunt propter copias Turcorum inestimabiles, qui a montanis et omni Romania profugi, ad urbem Antiochiam, que erat inestimabilis murorum firmitate et inexpugnabilis, pro defensione properauerant. Nec mora, episcopus Podiensis Reymerus sermonem ad populum faciens, huiusmodi exhortatione uniuersos paterne admonuit et docuit, iuxta quod instans necessitas, et creberrima fama uicine nimium Antiochie exigebat: »O fratres et filii karissimi, Antiochiam ciuitatem nimium  uicinam, ut compertum habemus, scitote fundatam murali munitione firmissimam, que ferro uel iactu lapidis rescindi non potest, inauditi et insolubilis cementi opere, et mole magnorum lapidum constructa. In hac omnes hostes Christiani nominis, Turcos, Sarracenos, Arabes e montanis Romanie et ex omni parte a facie nostra fugientes, conuenisse procul dubio cognouimus. Unde cauendum summopere nobis est ultra aliquos ex nostris diuisionem facere, nec temere precurrere; sed in communi et unanimi uirtute in crastino usque ad pontem Ferne nos commeare, consilio cautissimo definiuimus.«



CAP. XXXIII.---Relicta Romania, preelectos sequentes signiferos ad pontem usque fluuii Farfar perueniunt, ubi a Turcis bellicose excepti sunt.

 Omnis ergo populus uenerabilis sacerdotis admonitioni acquieuit; et crastino sole exorto, cum sociis ab Arthesia receptis, cum Tankrado et Welfone Buloniensi, maritimisque Gallorum sociis uniuersis relatis, cum camelis et asinis omnibusque uehiculis sarcinarum rerumque necessariarum, in uno comitatu et armorum fiducia usque ad pontem fluminis Ferne, quod dicitur Farfar, profecti sunt, relictis asperis Alpibus uallibusque grauissime Romanie. Hac enim die Robertus Northmannorum comes preelectus est cum suis militibus exercitum preire, sicut mos est in omni exercitu militari: quatenus si aliqua uis aduersariorum latuisset, nuntiaretur catholice legionis ducibus et principibus, ut ad arma, loricas et parandos cuneos quantocius properarent.  Huius inter millia Rotgerus de Barneuilla, Euerhardus de Poisat, milites in omni negotio militari laudabiles, signa preferentes, equitatum regebant, quousque ad ipsum pontem prenotatum sine dilatione constiterunt. Pons denique iste mirabili arte et antiquo opere in modum arcus formam accepit, subter quam Farfar fluuius Damasci, Ferna uulgariter dictus, cursu rapidissimo alueum perluit. In utraque pontis fronte due prominebant turres ferro insolubiles, et ad resistendum aptissime, in quibus Turcorum semper erat custodia. Subsecuta est societas duum millium peditum uirorum egregiorum, qui etiam ad pontem consistentes, minime transire permissi sunt. Nam Turci, qui in turribus  pontis ad centum defensionis causa constituti erant, fortiter in arcu et sagittarum grandine transire uolentibus resistebant; equos crebris uulneribus ledebant, sessores equorum trans loricarum tegmina uolatili sagitta plurimos transfigebant.



CAP. XXXIu.---Dura conflictio fidelium et Turcorum pro transitu pontis.

Orta hinc et hinc tam graui contentione, his transire uolentibus, illis econtra transitum prohibentibus, et adhuc preualentibus, septingenti Turci, qui ab Antiochia acciti exierant, uidentes constantiam et defensionem suorum in ponte, in equis celerrimis nimium bello animati aduolantes, uada preoccupant, ne quispiam Christianorum transeundi licentiam obtineat. Equites et pedites Christianorum  uidentes copias Turcorum loricatorum in fluminis ripa ad resistendum diffusas, diffunduntur et ipsi spatiose altera in ripa; et utraque parte sagittis uirili conatu intortis et immissis, longa fit concertatio, hominesque et equi quamplures confixi in utraque ripa moribundi cadentes deficiebant. Turcis tandem plurimum preualentibus, et sagittarum notitia et luctamine preeuntibus et perdurantibus, exercitus fidelium armis et equis paratus, ad subueniendum premissis sociis undique accelerabat. Sed nec Turci a ripa tunc quidem recedentes, maluerunt mori quam cedere, incessanti conatu sagittarum transmittere uolentibus obsistentes.



CAP. XXXu.---Monitu Podiensis episcopi pontem superant; commisso prelio bellatores Christi uictores redeunt; principem Antiochie nuntia dura percellunt.


Episcopus Podiensis, qui audita tam graui contentione magnum precessit exercitum, uidens corda suorum metu fluxa aliquantulum deficere lesione equorum, pectorumque suorum transfixione, sermonem iterat, populumque Dei uiui nomine sic roborat ad defensionem: »Ne timueritis impetum aduersariorum; state uiriliter, insurgite contra hos canes remordaces. Iam enim hodie pro uobis pugnabit Deus.« Ad hec uerba et monita tam preclari pontificis facta scutorum testudine, tectis galea capitibus, et indutis lorica pectoribus, fortiter pontem penetrant, hostes a ponte retrudentes in fugam conuertunt. Alii totum uidentes auxilio sibi conuenisse exercitum, nimium freti, uada intrantes equis transnatant;  alii, pedibus uadis repertis, transire aquas properant ex desiderio belli committendi, et ictus percussorum et fundibularios sustinentes, cecoque aggressu Turcos impetentes, et a statione effugantes, in altero fluminis littore sicco consistunt. Wido, dapifer regis Francie, equo et lancea Turcos incurrit; Reinoldus Beluacensis, tiro asperrimus, minime iacula sagittarum curans, in medio hostium lancea et gladio precurrens, seuissimas strages operatur; miscentur utrinque uehementi impetu agmina fidelium et infidelium et belli sudore feruescunt, cedes et strages operantur. Bemundus, Godefridus, Reymundus, Robertus, Rotgerus, acies et signa bellica diuersi coloris pulcherrima moderantur, donec  Turci equis celerrimis fugam ineuntes Antiochiam reuersi sunt, per deuexa montium et loca sibi nota uiam accelerantes. Christiani uictores ab insecutione et plurima strage inimicorum reuertentes, neque ulterius hostem insequentes, eo quod nimium proxima menia Antiochie uiderentur, et omnium gentilium uires in ea confluxissent, iuxta fluuium Ferne pernoctarunt; predas et spolia usquequaque contraxerunt, plurimos de exercitu Petri, quos Turci per Antiochie regionem diuiserant, a uinculis excluserunt. Hec nuntia sinistra, euentumque suorum in contraria uersum, Darsianus princeps et caput ciuitatis comperiens, uultu deiecto, corde metu contrito, magnis arctatur doloribus; quid acturus sit mente inuoluens, si sibi eueniat, quod et Solymano in  amissione uerbis Nicee euenit. Nec mora, consiliis creberrimis inuigilans, escas comportare, arma et uires sociorum congregare sine intermissione studet; portas et menia fideli custodia munire non cessat.



CAP. XXXuI.---Iter Antiochiam indicitur; antistes populum alloquitur et per eum qui principes exercitus precedere, qui extremas custodias obseruare debeant, ordinantur.

Preterea illucescente die, dux Godefridus, Bemundus et uniuersi capitanei exercitus exsurgentes, armis et loricis atque galeis rursus induti, iter intermissum ad urbem Antiochiam iterare uniuersos iubent cum omni necessario apparatu, et omni genere armentorum uehiculisque cibariorum, quibus  tantus opus habeat exercitus. His in unum conglobatis, et uie preparatis, prouidus antistes in hunc modum loquitur, dicens: »uiri fratres, et filii dilectissimi, uerba, que ad uos refero, diligenter audite, et attendere uos non pigeat. Urbs Antiochia proxima est, nobisque uicina: quatuor inter hanc et nos sunt milliaria. Hec urbs mirifica, et opus nobis inauditum regis Antiochi immanissimis saxis et turribus fundata est, quarum numerus trecentum et sexaginta computantur. In hac Sansadoniam filium regis Darsiani, principem fortissimum, dominari scimus et ammiraldos quatuor nobilissimos et potentissimos, ac si reges essent, ex imperio Darsiani accitos conuenisse comperimus, et se suosque pre timore aduentus nostri in manu forti preuidisse et  armasse. Horum nomina sunt: Adorsonius, Copatrix, Rosseleon, Carcornutus, quorum omnium rex et caput et dominus Darsianus esse refertur. Hi quatuor ammiraldi ex triginta ciuitatibus, que in circuitu longe lateque ad Antiochiam pertinentes, regi Darsiano tributarie suberant, quatuor ditiores dono et gratia Darsiani in beneficio tenent, singuli singulas centum castellis. Qua de causa nunc admoniti ab ipso Darsiano, rege Syrie et totius Armenie, non in modica uirtute ad resistendum, et defendendam urbem, dominam harum omnium urbium et regnorum, aduenisse perhibentur. Unde et nobis necesse est ut caute et ordinate ambulemus. Sero, ut nostis, commisimus bellum; fatigati sumus; equi exhausti uiribus sunt. Godefridus dux, Bemundus,  Reinardus de Tul, Petrus de Stadeneis, Euerhardus de Poisat, Tankradus, Wernerus de Greis, Henricus de Ascha, ad conducendum exercitum in fronte precedant, factis aciebus; Robertus Flandrensis, Robertusque comes Northmannorum, Stephanus Blesensis, Reymundus comes, Tatinus familiaris imperatoris Constantinopolitani, Adam filius Michelis, Robertus de Barnauilla, si gratum uobis est consilium, extremas acies equitum et peditum moderantes tueantur.«



CAP. XXXuII.---Antiochiam peruenientes quid egerint, et quantus estimatus sit exercitus Dei.

Hoc itaque consilio cunctis ab antistite et ceteris uiris astutis ordinatis, regia uia usque ad ipsos muros  horribiles Antiochie unanimiter in splendore clypeorum coloris aurei, uiridis, rubei, cuiusque generis, et in signis erectis auro distinctis omni opere ostreo uisu decoris, in equis bello aptissimis, in loricis et galeis splendidissimis proficiscuntur, tabernacula potenter extendentes iuxta locum, qui dicitur Altalon. Illic pomaria et arbores diuersi generis in securi et ascia succisas exstirpauerunt, terram protentis papilionibus occupantes. His locatis, certatim indulgent operi ciborum, cornibus mille et mille perstrepentes, predis et pabulis equorum undique insistentes, quorum fragor et strepitus usque ad terminum milliaris ferme posse audiri referebatur. Nec mirum, cum numerus tanti exercitus sexcentis millibus uirorum pugnatorum ab uniuersis procul dubio  computetur, absque sexu femineo et pueris sequentibus, quorum millia plurima esse uidebantur. In hoc Christianorum aduentu et obsidione recenti, illo die tanto silentio urbs conquieuit, ut nec sonus nec strepitus ab urbe audiretur et uacua ciuitas a defensoribus crederetur, cum feta nimis armis et gentilium copiis in omnibus turribus et presidiis redundasset.



CAP. XXXuIII.---Descriptio qualiter obsessa sit urbs.

Dies quarte ferie illuxit, quando ingressi sunt terram Antiochie, et muros eius obsederunt. Hac die Tankradus primus secus Altalon sedem ponit. Iuxta hunc Rotgerus de Barnauilla socius augetur; Adam, filius Michelis, iuxta cum suis sequacibus  ordinatur, ne in hac parte Turcis aliqua necessaria inferrentur. Ad portam uero que respicit ad Persidem plagam, ubi iuga montium deficere incipiunt, Bemundus cum robustorum manu locum occupat, ibique firmato presidio, tutus morabatur. Tatinus uero familiaris imperatoris, aliquantulum remotus ab urbe, in campo, Combrus nomine, tentorium fixit, semper fuge intentus. Ante eumdem Tatinum Baldewinus, comes Hamaicorum, sedem posuit cum sua manu. Robertus dehinc Northmannorum comes, et Robertus Flandrensis ad obsidendos muros cum omni sua militia ordinantur. Stephanus Blesensis pariter ad cingendam urbem iuxta predictos principes suo sedit in ordine. Hugo Magnus, regis Francie Philippi frater, similiter cum suis  sociis ad hanc obsidionem consedit. Urbs hec Antiochia, ut aiunt, ad plenum duo milliaria continet in longitudine, unum et semis in latitudine: quam prefluit amnis prefatus Farfar, muris et turribus occupatus, quorum quarumque munitio et opus usque in supercilium montis extenditur, ubi principalior arx et magistra urbis et omnium turrium fundata preeminet. In circuitu huius arcis quatuor insuperabiles turres posite ob custodiam medie arcis in medio sedentis referuntur, quarum prefati ammiraldi semper custodes et defensores regis Darsiani attitulati sunt.



CAP. XXXIX.---Item de eadem re.

Adhuc ad ipsam Antiochiam obsidendam, quam  tam spatiosam audistis, ad portam, que dicitur a modernis Warfaru, que insuperabilis est, ipse antistes assidet, sociato sibi comite Reymundo, cum quibus prouinciales et uascones, et omnes sequaces eorum consederunt. In loco ulteriore, ubi postea pons ex nauium copulatione constructus est, Godefridus dux super ripam fluminis, portam unam ciuitatis cum uniuersis millibus Lotharingis, Saxonibus, Alemannis, Bawaris gladio seuissimis obsidet. Cum duce eodem Reinardus de Tul, Petrus de Stadeneis, qui Mamistre a Baldewino, fratre ducis, sequestrati, ad exercitum et ducem redierant; Cuno etiam de Monte acuto, Henricus de Ascha, fraterque eius Godefridus, milites semper hostibus infestissimi, ad prohibendum Turcis introitum et egressum pariter  consederunt. His feruentior et maior incumbebat labor.



CAP. XL.---De ponte fluminis, ad cuius destructionem machine exquisite componuntur.

Super hunc amnem predictum, qui longissimo alueo usque in mare protenditur, preterlabens muros, ab ipsa urbe pons porrigitur lapideus, opus antiquum, sed minime turritum, qui prorsus terminata legione, hac ex parte inobsessus remansit. Per hunc siquidem pontem sepius Turci egrediebantur, et necessaria, uidente exercitu, cum suis erumpentes et remeantes inferebant, et populum Iesu Christi per regiones et montana dispersum ad querendum uictum uel pabula equorum, eodem ponte emissi  frequenter, illius dispersione comperta, trucidabant. Similiter ab ipsa porta Warfaru, quam presul Reymerus Reymundusque obseruabant, pons alius etiam infestus, ingenio antiquorum fundatus, porrigitur trans paludem quamdam, satis lutulentam et profundissimam ex impetu et inundatione assidui fontis, iuxta urbem extra muros emanantis. Per hunc pontem interdum exercitui insidiarum oblito, aut in die aut in noctis obscuro egredientes Turci sagittas intorquebant, aut in impetu aliquos gladio percutiebant, subitoque recursu per eumdem pontem in urbis presidium euadebant. Cuius pontis infestationem episcopus et omnis primatus conquerentes, inito consilio, ad eius destructionem conspirauerunt, ac die statuto cum instrumento malleorum ferreorum,  cum ligonibus et securibus a castris exierunt. Sed nequaquam uis eorum in huius pontis destructione preualuit. Erat enim opus insolubile antiquorum cementis et ingeniis fundatum. Hinc frustrato in conamine malleorum exercitu, machinam, ex strue lignorum et uimineo opere intextam, componere principes decreuerunt: cuius ligaturas ferro fabricatas et connexas, coriis equinis, taurinis, camelinis operuerunt, ne igne cum pice et sulphure iniecto, a Turcis combureretur. Hanc uero perfectam usque ad medium pontem ad portam Warfaru ui loricatorum deducentes, Reymundum comitem, custodem et magistrum machine constituerunt.



CAP. XLI.---Congressio ualida pontis, ubi machina Christianorum in fauillam redigitur, et instaurantur alia instrumenta.


Turci, hac uisa structura, ad menia contendentes, sagittis et mangenarum iactu in ponte luctantes feriunt Gallos, quatenus percussos a ponte et machina arcere ualerent. Similiter ex aduerso Christiani in sagittis et baleari arcu resistentes, fortiter hostes in menibus impugnant, quousque filium cuiusdam ammiraldi sagitta transiecur perfodiunt. Illius uero interitu et fidelium repugnatione Turci indignati, ampliore ira feruescunt; et tandem in unum collecto robore suorum, repente portam aperientes, egressi uiriliter machinam assiliunt, custodibus subito instant et expugnant; ignem piceasque faces et sulphureum fomentum fortiter machine ingerunt,  totam eam in fauillam redigentes. Custodes autem machine periculum uite sue metuentes, licet inuiti, exire coguntur in fugam precipites, uix defensi et elapsi. Peregrinorum itaque milites et principes hac arte nichil se proficere uidentes, sequenti die instrumenta trium mangenarum  opponunt ponti, que portam Warfaru et turrim porte eiusque menia crebro iactu et impetu saxorum quaterent et attererent, murosque exteriores, qui erant ante murale, in plurima frusta minuerent. Sed nec sic in contritione porte ualuerunt. Cum uero nichil proficerent, quadam die ex communi consilio robora arborea ingentia uixque mobilia, et saxa mobilia miri ponderis ac magnitudinis, in uirtute et conatu mille  loricatorum trans pontem porte aduoluerunt, impedimento Turcis exire et nocere uolentibus.



CAP. XLII.---De nauali ponte fidelium ad euitandas Turcorum insidias.

Ex his ambobus pontibus cum plurima damna et incursiones exercitui Christianorum ingruerent, sed nunc porta et ponte Warfaru robore lignorum et saxis immanissimis occupato et obstructo, frequentius ex eo ponte, quem in altera parte ciuitatis trans fluuium Farfar locatum diximus, de quo Turcorum egressus erat, et qui pre urbis amplitudine inobsessus remanserat, insidie fierent ad perdendos fideles, pontem ex nauibus componi constituerunt in funium retinaculis, per quem ad portum Simeonis  eremite liberum iter haberent: nam antea lento nauigio ex utraque ripa exspectantes singulatim et tarde transibant. Nunc uero hac de causa pons iste naualis constructus est, ut egressis Turcis per pontem lapideum Farfar in insidias Christianorum, per hunc ligneum pontem Galli festinanter occurrentes, suis subuenirent a portu maris escas afferentibus, et Turcos sine mora repellerent. A ponte lapideo predicti fluminis usque ad pontem nauium funibus uimineis cratibus aptatum, dimidium milliare computatur.



CAP. XLIII.---Qualiter Turci Christianos, ad equorum pabula missos, clam inuaserint.

Ponte autem ex nauium collectione et coniunctione  perfecto, Christiani tam milites quam pedites quadani die trecenti transmeant fluuium Farfar ad querenda pabula equorum et uictui necessaria. Quod Turci agnoscentes, et a menibus speculantes, per pontem urbis lapideum raptim sociis collectis, armis et pharetris sumptis, in equo pariter exeuntes, ex improuiso adsunt Christianis in tergo ad pabula missis, quorum plurima corpora, amputatis capitibus, humi prostrata reliquerunt; ceteros uero, quibus fugiendi facultas erat, usque ad nouum pontem insequuntur: felices, qui tam crudeles hostes euadere potuerunt. Alii ad uada contendentes, undis inuoluti suffocantur a facie Turcorum fugientes, quibus pons nouus pre multitudine transeuntium negabatur.



CAP. XLIu.---Fideles, in ultionem suorum consurgentes, post mutuam cedem partim gladiis consumpti, partim in flumine submersi sunt.


Hoc tam graue infortunium ad proceres exercitus ut est perlatum, ad quinque fere millia armati, complures lorica induti, et equis insidentes e tentoriis aduolant ad reprimendos hostes temerarios. Henricus filius Fredelonis de Ascha castello, auidus hostes insequi, sicut erat bello et actis nominatissimus, trans fluuium equo natauit, licet e lorica et galea clypeoque grauatus: nam transitum naualis pontis pre longa mora exspectare nequiuerat; caput uero huius temere uada intrantis cum equo, fluctus profundissimi operuerunt. Attamen, Deo protegente, cuius gratia uitam opponebat periculo,  uiuens et sospes in equo adhuc residens, cum ceteris transnatantibus siccum littus recepit, et in persecutione Turcorum nimium perdurans, usque ad ipsum pontem socies equites et pedites imperterritus insequi adhortatur. Turci itaque alii retenti, alii uix elapsi, socios qui erant ad pontem Farfar et in porta conglobati, ad auxilium sibi magno fragore uociferantes, exierunt, equosque ad frena in exitu et fremitu subuenientium reiicientes, Gallos hactenus se infestantes in fugam grauissimam retulerunt usque ad ipsum pontem, quem ex nauibus composuerunt. Hac remordatione et inundatione Turcorum grauissima, et celeri fuga et reuersione Christianorum ad pontem, plurimi pedites interierunt, a Turcis sagitta confixi. Plures post terga  mortem momentaneam uidentes, sola aqua liberari sperantes, undis profundi fluminis inferuntur: quorum non modica pars ab amne submersa et suffocata periclitari et mori uisa est. Alii uero e ponte pre pressura fugientium cum ipsis equis et galeis ac loricis corruebant, qui submersi undis et exstincti, non ultra reperti sunt.



CAP. XLu.---Custodia porte pacto pecunie Tankrado mandatur.

Sic Turcis sepe a ponte hoc et a porta per quam postea urbs est tradita, que sursum in montanis sita exitum prebebat, ad nocendum populis egredientibus, principes exercitus consilium inierunt, quatenus Tankradus illic locato presidio  custodiam ageret, et ab utraque porta Turcos egredi audentes repente reprimeret; hacque pro custodia per singulos menses in conuentione quadraginta marcas argenti ab exercitu reciperet. Qui dum die quadam in presidio in montanis locato, iuxta aras Turcorum custodiam ageret trans fluuium Farfar, eo scilicet in loco, quo longe ab urbe fere semi milliare profluit, Turcos, sicuti erant soliti, uada transeuntes fortiter incurrit, atque cum eis prelio commisso, tandem preualens, quatuor ex Turcis gladio occidit, ceteros trans flumen in fugam conuertit usque ad locum, quo armenta illorum herbis pascebantur. His ultra flumen fugatis, predam de armentis cum camelo uno abduxit, et ad presidium nouum, quod firmauerat, in uictoria hac reuersus  est.



CAP. XLuI.---De clerico et matrona, qui dum aleis luderent, insidiose perempti sunt.

His duabus portis, una uersus montana, altera ad pontem lapideum Tankradi custodia obseruatis, et Christiano exercitu sedato, atque a rebus bellicis aliquantulum securo, aliquibus sociis interdum aleis pre otio intendentibus, contigit quodam die filium comitis Conradi de Lutzelemburg, Adelberonem nomine, clericum et archidiaconum Metensis Ecclesie, iuuenem nobilissimum de regio sanguine, et proximum Henrici III Romanorum Augusti, alearum ludo pariter recreari et occupari cum matrona quadam, que magne erat ingenuitatis ac formositatis, in uiridario pomiferis arboribus et herbarum abundantia  plenissimo, et silua que iuxta sedem et eamdem portam urbis habebatur, quam dux Godefridus et Teutonicorum comitatus obsidione premebat. His, ut dictum est, otio et ludo intentis, Turci solliciti insidiarum et necis Christianorum, clam e porta procedunt; et caute se abscondentes inter altam et supereminentem herbam arborumque densitatem, archidiaconum et sibi colludentem matronam, subito clamore nescios et obstupefactos incurrunt, sagittis infigentes, sociosque, qui iudices ad ludum conuenerant, iam pre timore oblitos alearum, dispergunt et uulnerant. Et ipsius quidem archidiaconi caput amputatum per portam, raptim et in momento hoc facto, repedantes secum detulerunt; matronam uero uiuam et intactam armis rapientes  traxerunt in urbem, per totam noctem immoderate libidinis sue incesto concubitu eam uexantes, nichilque humanitatis in eam exhibentes. Tandem tam abominabili et sceleratissima plurimorum commistione abusam ad menia deducentes, capitali sententia peremerunt; caput uero illius continuo mangenellis suis imponentes, una cum capite archidiaconi procul a muris in medios proiecerunt campos. Amborum itaque capita inuenta duci Godefrido allata sunt et monstrata, qui archidiaconi recognito capite sepulcrum corporis illius iam inhumati iussit aperiri, et caput proprio loco restitui, ne tam nobilissimi uiri membra remanerent insepulta.



CAP. XLuII.---De milite propria incuria prostrato, et de pomario, quod fidelibus nocuum succiditur.


Dehinc alio die Turci successu sue fraudis gaudentes, et similem deceptionem adhuc Christianis se inferre arbitrantes, a porta egressi, et inter scirporum densitatem fragilesque calamos palustris loci clanculum accedentes, peregrinis quibusdam in predicto pomario insurrexerunt solita feritate et uociferatione; sed a militibus subuenientibus retrusi et in fugam coacti sunt. Nullus quidem ab his percussus tunc aut uulneratus est preter Arnolphum de Tyrs castello, qui eques semper bello feruidus fuit et prouidus; licet nunc incautus sine tegmine scuti et indumento ferri ad clamorem peregrinorum subito in pomarium contenderit. Ubi a ceco et uolatili  telo sagitte cuiusdam Turci lethali uulnere transfixus, mortuus est. Dux ergo suique contubernales moleste ferentes a pomario hoc Turcos insidias Christianis moliri, et tam egregios uiros illic in dolo cecidisse, decreuerunt ut in ferramentis et securibus Christiani de exercitu conuenientes, hoc radicitus exstirparent, herbas, scirpos et calamos meterent, ne qua fraudulenta manus illic ultra latere aut nocere posset. Turci enim dolositates suas hac in porta, et ab hac porta populum Dei uiuentis precauere uidentes, rursus per portam Farfar exeuntes, inuigilabant perditioni peregrinorum per pontem nauium transmeantium, lignorum sarmenta comportantium, herbas et pabula equorum querentium; et quotquot a specula montis hac  et illac pro necessariis rebus uagari conspiciebant, illico insequentes gladiis et sagittis interemerunt.



CAP. XLuIII.---De Hugone comite, qui fidelium neces dolens, Turcorum fraudibus prudenter occurrit.

Cum uero hec cedes, insidie, incursiones, mane, meridie, uespere, singulis diebus fierent, et quotidiana lamenta super occisis audirentur in castris, nec Tankradus toties hostibus occurrere ualeret pre diuersis opinionibus hostilis fraudis, et eo ignorante sepe ab urbe per pontem erumperent, Hugo comes de S. Paulo ex regno Francie, motus est pietate super hac quotidiana strage fidelium, sibi ceterisque potentibus famulantium, et res  necessarias afferentium. Unde filium suum Engelradum, tironem armis agilem, paterna suggestione admonuit ut et ceteros sibi familiares, quatenus in una uoluntate secum accensi, pauperes suos atque confratres Christianos a tot Turcorum cedibus et assultibus liberare et ulcisci uelint, et absterrere toties insequentes hostes. His factis, et uoluntariis inuentis, ipse grandeuus pater primus arma et equum requirens, ascendit, pontemque nauium in noctis umbra transiens, iuxta montana in latibulo uallis cum dilectissimo filio et secum assumptis sociis occultatus, summo mane peditem Christianum reliquit in campestri planitie, ubi Turcorum oculis manifeste pateret. Turci itaque non immemores sue crudelitatis et cedis Christiane, ab urbe per  pontem fluuii Farfar rursus procedentes, in montis uertice, sicuti soliti erant, consistunt, de quo a montanis ad montana per camporum planitiem longe spectacula forme ad duo milliaria dantur. Illic solum peregrinum uagantem, et sarmenta legentem, contemplantes, ad eius interfectionem uelocitate equorum conuolant, et subito clamore exterritum usque ad montana et fruteta profugum insectantes, insidias latentium cominus Christianorum preterierunt. Peregrino uero iam in montibus abscondito, uiam remensi sunt hi quatuor Turci iuxta Christianorum insidias, fiducialiter redire sperantes. Sed extemplo comes et sui a ualle exsurgentes, in eosdem irruerunt equorum uelocitate, duos in momento attritos solo relinquentes, equis et  armis eorum abductis; alios uero duos uite reseruantes uinctos ad exercitum perduxerunt. Concurrunt undique peregrini, nobiles et ignobiles, ad uidendos Turcos captiuos, gloriam Deo dantes super hoc prospero euentu, laudesque multiplicant comiti Hugoni et filio eius Engelrado, quorum prudentia et uirili audacia tam noxii aduersarii capti et attriti sunt.



CAP. XLIX.---Ubi comitis eius filius Turcorum seuissimum post nonnulla uite discrimina prosternit, uictorque regreditur.

Primores uero Turcorum, et omnis manus eorum, audita suorum contritione, doloribus accunt iras; consilia ineunt, quibus in breui rependant crudeliora damna Christianis in ultione suorum. Unde quidam  audaciores, animoque ferociores, ex millibus suis electi ad lacessendos Christianos usque ad pontem nauium, uiginti premissi sunt in equis uento uelocitate similibus. Qui multis et propinquis discursibus in littore iuxta pontem preludentes et sagittas intorquentes, totum post se commouere conati sunt exercitum, ut uires sociorum raptim ex urbe inundantes graui martyrio aliquos, sicut soliti erant, conturbarent. Fideles autem Christi satis et sepius experti fallacias illorum, compescuerunt ab insecutione temeraria populum. Sed ne eos tedio belli uictos assererent, Engelradum filium predicti Hugonis cum quibusdam sociis obuiam Turcis premiserunt, qui etiam suo more equos in discursionibus flectentes,  dolosos hostes mutuo conflictu fallere tentarent. Nec mora, pontem transeuntes, equos uexant huc et illuc diuersis inter se discursibus; et hi alterna infestatione hastas dirigunt ad feriendum, hi sagittas intorquent ad configendum. Postremo post plurimam cursuum contentionem, honor et laus uictorie Engelrado, Deo auxiliante, collata est. Nam Turcum ceteris insigniorem et seuiorem cursu exsuperans, in conspectu patris sui et omnium, qui conuenerant ad perspiciendum rei euentum, altero in littore constituti, equo deiiciens, hasta perfodit, ceterosque illius casu et infortunio concussos, et mox in fugam uersos, cum Christianis sodalibus acriter insecutus est, sed non longe a ponte idque propter insidias sepius ab urbe occurrentes et insequentibus resistentes. Saluo  abhinc filio recepto aliisque consociis, cor longeui patris in nimiam erigitur letitiam, omniumque fauore et plausu maiorum et minorum, gloriosus iuuenis attollitur una cum suis adiutoribus et conuictoribus.



CAP. L.---Deficientibus uictui necessariis, principes in hoc electi de circumpositis terris predas innumeras abducunt.

Inter hec assiduitatis ludibria, et creberrimas incursiones, mora aliquanti temporis transacta, populus Dei rebus et escis attenuari cepit, pre defectione urbium et regionum, quas in circuitu tantus exhauserat exercitus. Unde quotidie fame inualescente, et exercitu pre indigentia moriente, precipue humili populo, miserabiles gemitus et dolores piissimum antistitem et uniuersos principes legionis  pulsant et sollicitant, quatenus super his miseriis consulant quomodo populus posset sustentari. Nulla tamen uia reperta, qua populo subueniretur, uisum est omnibus ut in terram Sarracenorum opulentissimam, adhuc preda intactam, Bemundum, Tankradum et Robertum Flandrensem cum comitatu equitum et peditum mitterent ad contrahendas predas et necessaria, quibus fames exstingui, et populus ab inopia posset releuari. Tankradus, iam tunc custodia peracta, a montanis ad exercitum reuersus fuerat. Bemundus uero et Robertus idemque Tankradus, sicut decretum erat in principio neminem magnum aut paruum contradicere debere, quecunque imperaret exercitus, quindecim millia peditum, duo equitum electorum, in armis assumentes, regna gentilium  sub spatio dierum trium ingressi, predarum et pecorum uniuersique generis armentorum copias inauditas contraxerunt, quas sine impedimento biduo abduxerunt. Sed die tertia uespere superueniente fatigati itinere, et onere rapinarum grauata omnis societas, in campestri planitie iuxta montana quiescere decreuerunt.



CAP. LI.---Ubi a gentilibus preda excutitur.

Interea fama et clamor omnium in circuitu regionum ad aures gentilium primatum festinans, a diuersis partibus et montanis sedibus tot millia exegit ad persequendum Bemundum, Robertum et populum eorum, et predas excutiendas, quod dictu et auditu mirabile est. Bemundo siquidem hec ignorante,  nichilque aduersitatis ad futurum existimante, sed secure cum Roberto somniante, prima diei aurora predicta inimicorum adfuerunt millia, a quibus se suosque sic obsessos uiderunt, ac si siluam densissimam ex omni parte decreuisse mirarentur. His uisis stupefacti et uite diffisi, subito in unum conuocatis equitibus ad latus suum, bellum se committere, et tot millium uires non posse sustinere profitentur. Unde facta scutorum testudine, et densata militum fronte, aditum et fugam explorant, quo rarior et debilior coadunatio uisa est. Mox districtis mucronibus et frenis impetu laxatis unanimiter irruentes, obstantes penetrant acies; ac solam fugam meditantes, celeriter ad montana contendunt, relictis desolatis peditibus cum omni collectione predarum ac spoliorum.  His per abrupta montium et deuia ereptis, plurimis tamen ex eorum sequacibus retentis et attritis, gentilium acies miseros et profugos pedites inuoluerunt, quos gladiis et sagittis consumere non pepercerunt: plures tamen captiuantes, armisque exspoliantes, predas et omnia sibi suisque ablata reducebant.



CAP. LII.---De preda Roberti comitis, et, inualescente fame, minores quid egerint, uel quid passi sint.

Hac miserrima contritione Bemundo disturbato, et ad exercitum et confratres in humilitate lacrymosi uultus relato, luxit populus uehementer, mulieres, iuuenes, pueri, patres, matres, fratres et sorores, qui dilectissimos amicos, filios et cognatos amiserant.  Robertus quidem Flandrensis, qui cum ipso Bemundo in terram Sarracenorum descenderat ad depredandum, et tunc Bemundo cum copiis suis attrito et in fugam misso, ab eo diuisis recesserat licet inuitus, sequenti die ducentis equitibus readunatis, Turcis Sarracenisque dispersis et secure gradientibus ex aduerso occurrit: cum quibus fortiter dimicans, uictoriam gloriose, his in fugam conuersis obtinuit, atque cum immensis copiis predarum, quas illic Turci fugientes reliquerant, ad castra Antiochie est reuersus, multo solamine releuans populum in hac Bemundi calamitate desperatum. Modico dehinc tempore transacto et paucis diebus preda Roberti consumpta, nec ultra audente aliquo longe ab exercitu predam querere pre crudeli occisione  Bemundi sociorum, amplior et ualidior fames in populo cepit multiplicari, et inestimabilis mortalitas humilis plebis fieri, et exercitus, attenuari. Nec mirum. Nam solus paniculus, qui antea denario Luculensis monete poterat mutuari, nunc duobus solidis uendebatur indigentibus. Bos duabus marcis uendebatur, qui paulo ante decem solidis poterat comparari; agniculus quinque solidis appretiabatur. Sic itaque grauissima penuria cogente populum Dei uiui, plurimi uagabantur se subtrahentes in omnem regionem Antiochie ad querendas escas, trecenti aut ducenti conspirati ad defensionem contra Turcorum insidias, et ad equam diuisionem omnium rerum, quas reperire aut rapere possent. Turci, audita et intellecta populi angustia famisque  miseria, et Bemundi recenti contritione quammaxima et exercitus uagatione assidua, per uicinas horas exsiliunt a porta ex ea parte urbis que inobsessa prominebat in montanis, grandi differente interuallo a porta, quam Bemundus obseruabat, per decliuia rupium descendentes, et fideles Christi circumquaque diffusos insequentes, et atroci cede consumentes.



CAP. LIII.---Mors atrocissima cuiusdam archidiaconi et comitum eius.

Quadam die inualescente inedia, et urgente plures nobiles et ignobiles, quidam Tullensis Ecclesie archidiaconus, nomine Ludowicus, defectione sui stipendii compulsus, et famis gladio expugnatus,  cum ceteris clericis et laicis numero trecentis, inopia coactus, ab exercitu secessit in loca ubertate alimentorum diffamata, sita in montanis Antiochie interuallo trium milliarium, ubi secure predari et morari arbitrabantur. Turci autem comperto illorum abscessu per delatores, qui assidue inter populos fraternitate habitabant falsa, ad sexaginta milites armatos ab eadem predicta parte urbis et porta clam per notas semitas montium egressi, persecuti sunt Christianos ad locum quo uiam constituerant spe recuperandi alimenti. Quos ferociter inclamantes aggrediuntur, sagitta perforantes trans caput et latus et uiscera, uniuersos, ut lupi oues, laniantes et fuga dispergentes. Archidiaconum uero, nequidquam fugam ad montana conantem, quidam  Turcus uelocissimo equo insecutus sagitta celeri transfixit, eductoque ense ex utraque parte colli grauissimo uulnere illius secuit scapulas; et sic sanguinis riuo in terram defluente, spiritum uite emisit. Hanc crudelissimam famam primores exercitus ut compererunt, spiritu meroris conturbati sunt, indignati tot cedes a Turcis per portam inobsessam singulis diebus fieri, et nunc amplius dolentes necem tam nobilissimi archidiaconi, et creberrimos ululatus in perditione quorumque amicorum audiri.



CAP. LIu.---De morte filii regis Danorum, et Florine cuiusdam matrone, et eorum qui in balneis occisi sunt.

Inter hec plurima aduersa adhuc recentia, impius  rumor aures totius sacre legionis perculit, qualiter post deuictam et captam Niceam filius regis Danorum, Sueno nomine, nobilissimus et forma pulcherrimus, per aliquot dies retardatus, et benigne ab imperatore Constantinopolis susceptus et commendatus, per mediam Romaniam securus iter agebat, audita Christianornm uictoria: qui socios mille et quingentos uiros belligeros secum in auxilium obsidionis Antiochie adducebat. Sed a Solymano, qui in montanis uictus, Gallos euaserat, intra Finiminis et Ferna, urbes Romanie, hospitatus, in media densissima silua uicorum et calamorum recubans, in grandine sagittarum occisus est, totusque comitatus illius eodem martyrio ab iniquis carnificibus consumptus est. Nec mirum, si uniuersi Turcorum  uiribus oppressi interierunt. Nam quorumdam iniquorum Christianorum, Grecorum scilicet, proditione propalati sunt, et improuise a Solymani manu e montanis adunata, circumuenti sunt. Attamen filius regis, Sueno, multa armorum defensione resistens, multos Turcorum gladio strauit, strauerunt et sui. Sed ad ultimum fessi et armis exuti, ineffabilem aduersariorum multitudinem sufferre non ualentes, pariter sagittis confixi, interierunt. Ibidem matrona quedam, Florina nomine, filia ducis Burgundie, Philippensium principi copulata, nunc uero miserabiliter uiduata, in eodem comitatu Danorum erat sperans post triumphum fidelium tam magno tantoque sociari marito. Sed hanc spem Turcorum  abrupit ferocitas. Nam eamdem in mulo sedentem sex confixerunt sagittis, uersus montana fugientem. Que, licet percussa, non tamen a mulo elapsa est, semper mortem euadere credens dum, tandem cursu superata, cum filio regis capitali sententia exstincta est. Turci ergo milites Solymani, gaudentes suo uictrici euentu et cede Christianorum immanissima, ad lacus calidorum fontium, qui ibidem iuxta Finiminis fumabant, celeriter aduolant. Qui mendicos et febricitantes peregrinos in his ad curandum debile corpus reperientes, sagittis infixerunt, totam undam sanguineam reddentes, aliosque sub unda caput ab ictu ferientes abscondentes, seuo fine demersionis suffocari cogebant.



CAP. Lu.---Porta Christianis mortifera; Reymundus comes profanos aliquantum a fidelium inuasione cercet.


His creberrimis Turcorum insidiis et assiduis a porta predicta exitibus, suorumque miserrimis casibus primores exercitus conturbati, acuuntur ira ampliori, et portam prefatam, que ex difficultate montium et inequalitate scopulorum obsideri non poterat, hoc obstaculo impediri consulunt: uidelicet, ut munitionem quamdam in dorso cuiusdam silicis stantis ad radicem montium locarent, obstaculum, inquam, firmissimum ualle et congerie lapidum. Nam penuria illic erat lignorum. In hac ergo custodiam quisque primorum statuto tempore agebat Turcorumque exitum a porta per montana et uallium notas semitas e specula silicis et munitione contemplabatur,  et per planitiem regionis descendentes extemplo persecuti, a Christianorum cede arcebant. Facta denique ipsa predicta munitione a comite Reymundo in ordine uicis sue custodiam in ea faciente, quadam die collocatis in abscondito insidiis suorum militum, Turci equites ferme ducenti armati et loricati in prima aurora diei exsurgentes a solita porta egressi, et per deuexa montium descendentes, repento assultu ad munitionem contendunt, custodes in ea impugnantes, et murorum congeriem destruere moliuntur, quia egressioni eorum, et insidiis contraria erat. Illis tandem frustra circa nouam munitionem laborantibus, insidie comitis Reymundi surrexerunt, in equis uelocissimis ad auxilium sociorum qui erant in presidio contendentes et Turcos  iam diem ultimum metuentes, et regredi sursum ad portam preparantes uehementi insecutione oppresserunt, solumque iuuenem de nobili parentela procreatum retinuerunt; ceteri fuga elapsi sunt. Capto autem iuuene, ceteris fugatis, milites comitis Reymundi in castra ad exercitum regressi sunt in letitia et uictoria. Turci quoque in tristitia ad suos remeantes aliquot diebus quieuerunt, non timere ab illo die Christianos circumuagos insequi presumentes.



CAP. LuI.---Pro redemptione cuiusdam captiui iuuenis, parentes eius uolentes turrim suam Christianis tradere, expulsi sunt, et iuuenis a Christianis occisus est.

Crastina die Christiani principes hunc ortum ex  nobilibus Turcotam comperientes, et plurimo dolore infligere corda suorum eumdem iuuenem carnalibus cognatis suis in una arce turrium ad defensionem a rege Darsiano constitutis presentauerunt: si forte pietate moti in redemptionem illius, arcem, cui preerant, redderent, et Christianos clanculum intromitterent. Illis uero omnino arcem negantibus, sed pecuniam nimiam pro redemptione et uita illius offerentibus, Christianis autem omnia contradicentibus preter urben, et arcem, quia sciebant eum ex altis parentibus corda cognatorum molescere ceperunt, et priuata colloquia inter se et Christianos haberi: quousque res propalata ad aures Sensadonie, filii regis Darsiani, peruenit, quod in redemptione capti iuuenis inter cognatos illius et Christianos  concordia fieret, per quam urbs, nisi precauerent, cito posset amitti. Darsianus itaque rex et filius eius Sensadonias hec presentientes, habito eum suis primatibus consilio, uniuersos cognatos capti iuuenis fratresque illius, et uniuersos familiares, ab illa turri, cui preerant, iussit expelli, ne per eamdem turrira pro redemptione propinqui urbs Christianis intromissis traderetur. His expulsis, consiliis eorum patefactis, Christiani nullam spem ultra reddende turris habentes, eo quod nimium in palam omnia egerint, post longam fatigationem et diuersos illi cruciatus illatos, fere sub unius mensis spatio uexatum in aspectu omnium Turcorum ante urbis menia trahentes misellum, uixque palpitantem  pre tormentis, amputato collo peremerunt: et precipue ex accusatione Grecorum fidelium occisus est, qui referebant hunc plus quam mille Christianorum propriis mortificasse manibus.



CAP. LuII.---Decretum populi Dei, et denotatio duorum, qui in adulterio deprehensi sunt.

His finitis, et Christianorum aliquantulum persecutione ex noua munitione et istius decollatione repressa, Christiani principes aduersitates suorum Bemundique societatis attrite recolentes, ac famis pestilentiam clademque mortalitatis in populo recensentes, ex peccatorum multitudine hec fieri asserebant. Qua de causa consilio habito cum episcopis et omni clero qui aderant, decreuerunt omnem iniustitiam et feditatem de exercitu abscindi,  uidelicet, »ut nullus in pondere aut mensura, nec in auri uel argenti ambitione, nec in alicuius rei mutatione aut negotio confratrem Christianum circumueniret; nullus furtum presumeret; nullus fornicatione siue adulterio contaminaretur. Si quis uero hoc mandatum transgrederetur, deprehensus seuissima pena affligeretur: et sic populus Dei ab iniquitate et immunditiis sanctificaretur.« Hoc quidem decretum plurimi transgredientes seuere a iudicibus constitutis correpti sunt, alii uinculati, alii uirgis cesi, alii tonsi et cauteriati ad correctionem et emendationem totius legionis. Deprehensi ibidem in adulterio uir et femina, coram omni exercitu denudati, et post terga manibus reuinctis, a percussoribus grauiter uirgis uerberati, totum  circuire exercitum coguntur, ut, seuissimis illorum plagis uisis, a tali et tam nefario scelere ceteri absterreantur.



CAP. LuIII.---Dux Godefridus iam recuperata salute, et Reymundus comes, per regiones diuisi, ad contrahendas predarum copias destinantur.

Hac iustitia in populo Dei corroborata ex maiorum sententia, quatenus ira Domini placaretur, dux Godefridus iam a uulneris sui infirmitate conualuit. Quem in terram Sarracenorum et Turcorum direxit exercitus ad repetendas predas et spolia, que Bemundus attritus et profugus deseruit, ut gaudium ex infortunio ieiune et attrite plebi reportaret: quod, Deo annuente, actum est; sed non multas predarum contraxit copias. Nam Sarraceni et gentiles  ab eo tempore, quo Bemundus terram eorum intrauit predasque abduxit, prouisi, armenta sua cum uniuersis rebus et pecuniis per montana et loca inuestigabilia absconderunt. Reymundus similiter et ceteri principes ex decreto exercitus missi sunt. Sed paucas predas contraxerunt, propter diffugium quod Sarraceni cum rebus, armentis et pecudibus per montana et longinquam regionem faciebant.



CAP. LIX.---Legatio Babylonici regis ad populum Dei, et quomodo Winemarus Laodiceam et strenue ceperit, et stulte amiserit.

Huius autem longe obsidionis aliquo transacio curriculo, et grauissimis penis afflicto populo in laboribus uigiliarum, famis et pestilentie, ac frequentia incursantium Turcorum, Ammirabilis Babylonie  rex, quoniam inter se et Turcos graui diu ante expeditionem hanc Christianorum erat discordia et odium, per abbatem quemdam Christianorum legatione et intentione cognita, de pacis et regni sui ad inuicem confederatione quindecim legatos, lingue diuersi generis peritos, ad exercitum Dei uiuentis direxit, hec ferentes nuntia: »Rex Ammirabilis Babylonie gauisus aduentu uestro, et prospere adhuc uos egisse, salutem principibus magnis et humilibus Christianorum. Turci, gens externa, mihi et regno meo infesti, sepe terras nostras inuasere, urbem Ierusalem, que nostre ditionis est, retinentes. Sed nunc uiribus nostris hanc ante aduentum uestrum recuperauimus, Turcos eiecimus: fedus et amicitiam uobiscum inimus, genti Christianorum  urbem sanctam et turrim Dauid montemque Sion restituemus; de fidei Christiane professione discutiemus, qua discussa, si placuerit, hanc apprehendere parati sumus; si autem in lege et ritu gentilitatis perstiterimus, fedus tamen, quod ad inuicem habuerimus, minime rumpetur. Precamur et monemus ne ab hac ciuitate Antiochie recedatis, quousque in manu uestra restituatur, imperatori Grecorum et Christianis iniuste ablata.« Winemarus, qui Mamistre a Baldewino et Tankrado recesserat ad maritima, iterato nauigio Laodiceam cum omni armatura naualis exercitus properauit. Quam uallatam nauali obsidione et expugnatam in uirtute suorum apprehendit, nil auxilii et respectus de omnibus que acquisierat, Christianis confratribus,  Antiochie considentibus, conferens aut impertiens. Laodiceam denique apprehensam dum secure obtineret, suique commilitones et conspirati otio uacarent, ac bonis terre et ciuitatis fruerentur, a Turcopolis et militibus regis Grecorum ex industria cesi sunt et exsuperati, arx ciuitatis recuperata, ipse Winemarus captus et in custodia carceris constitutus est, duce Godefrido ceterisque principibus hec Antiochie adhuc ignorantibus.



CAP. LX.---Consilium obsesse Antiochie catholicis proditur; episcopus Podiensis et dux Godefridus populum Dei uerbis consolatoriis adhortantur.

Interea Turci obsessi in Antiochia, opem querere non tardantes et amicos admonere, a montanis et finitimis regionibus magnas et copiosas uires Turcorum  contraxerunt, quorum in breui triginta millia congregata sunt in unum. Disposuerant enim in animo suo et consultu obsessi, ab ipsis exterioribus primo diluculo assultum fieri in populum sanctum Dei; deinde interiores urbis ad roborandum et augendum assultum ex impetu adfore; Christianos armis et sagittarum grandine fatigare, quousque cesis collis consumerentur in ore gladii. Tam nefandorum consiliorum et scelerate conspirationis delatio peruenit in castra catholicorum uirorum, Godefridi ducis et episcopi Podiensis, ceterorumque primatum quibus pre inopia annone et diuturna lassatione, diuersaque clade, non amplius quam mille ualentes equi habebantur. Nunc ad hanc curam et angustiam profertur sententia episcopi, que in hoc  modo fuit: »uiri Christianissimi, et qui estis flos electus Gallie, qui modo sit utilius in consilio, uidere nescio, nisi ut spem in nomine Domini Iesu habentes, illis ex improuiso occurratis. Gentiles quamuis usquequaque adunati in tot millibus, ut audistis, superueniant, nullis aggrauati laboribus, nec longo itinere a terra sua egressi et fatigati, et iam usque Barich ciuitatem profecti, tamen non est difficile in manu Dei tot millia concludi, et a uestris paucis copiis consumi.« Ad hec uerba pontificis dux Godefridus, in officio belli semper indeficiens, in auditu et presentia conuocate legionis sic respondit: »Dei uiui et Domini Iesu Christi sumus cultores, cuius nomini militamus. Hi in uirtute sua, nos uero in nomine Dei uiuentis adunati sumus. In cuius  gratia confidentes impios et incredulos impetere non dubitemus; quia siue uiuimus, siue morimur, Domini sumus. Sicut enim salutem et uitam diligimus, sic oportet, ne in palam uerbum istud fiat, ne hostes solliciti et prouidi de aduentu et impetu nostro, nimis exterreantur, et nobiscum preliari non expauescant.«



CAP. LXI.---Electi milites hostilia castra inuadere, multitudine graui superueniente, non terrentur.

Hec duce monente et exhortante, septingenti equites uiri preliatores eliguntur, quos tamen res prorsus latebat preter aliquos primores exercitus: defecerant enim plerisque equi, pre diuersis plagis, ut prediximus et paucissimi ualentes fuere equi:  unde alii iumentis, alii mulis et asinis, prout necessitas exhibebat, insidentes, intempeste noctis silentio iter mouerunt, per pontem nauium transeuntes, Turcis his ignorantibus, qui in presidio Antiochie fuerunt ad defensionem. Bemundus, Tankradus, Robertus Flandrensis, Robertus de Northmannia, una cum duce Godefrido in loco decreto pariter conuenerunt. Rotgerus de Barnauilla pariter conuocatus adfuit, qui insidiis Turcorum assiduus et strages sepius exercens, apud eosdem Turcos notissimus et famosissimus laudem eam obtinuit, ut sepius inter Christianos et ipsos de omni conuentione utrinque captiuorum et cuiusque rei internuntius audiretur. Ipse pariter antistes, socius in omni admonitione sancta, sequebatur ad confortandos  uiros Dei. His uero per noctem iam superata uia, et ad castra Turcorum properantibus, Bemundus quidam de genere Turcorum qui, ueritate cognita, que Christus est, baptismi gratiam percepit, et a Bemundo principe recenter de sacro fonte leuatus, nomine eius est uocatus, et Walterus de Drommedart premittuntur cautissime gradientes, quousque primo diluculo gentem innumerabilem, ad auxilium Antiochenorum uenientem, inspectant a silua et frutetis undique properare. Hi autem, ut hostes a longe speculantur, reditum parant, ad septingentos socios laxis frenis reuolant, rem ut erat aperientes, sed omnem terrorem bono solamine adimentes.



CAP. LXII.---Pontificis sermone peregrini roborati, septingentos hostium palam triumphant, sectisque ceruicibus dehonestant.


Antistes uero egregius, auditis uerbis Walteri et Bemundi, admonet socios metu et anxietate aliquantulum hesitantes, ne dubitarent mori pro eius amore, cuius uestigia cum signo sancte crucis sunt secuti, et cuius gratia patriam, cognationem et omnia reliquerunt, certi quia cum Domino Deo Zebaoth, quem hodie hic mori contigerit, celos possidebit. In hac beata admonitione roborati, decreuerunt unanimiter malle mori quam inimicis uiliter terga dare. Ad hec comes Reymundus hilari animo uibrata hasta, clypeoque pectori obducto, et Godefridus dux non minus estuans desiderio conserendi prelia, ceterique septingenti uiri bellicosi, ex improuiso per medios aduolantes infringunt, et eorum  multitudinem copiosam disturbantes, palmam Deo donante uictores accipiunt, Turcis attritis et in fugam conuersis. Dei etiam auxilio et misericordia nerui arcuum eorum, pre pluuia molliti ac defecti, nil poterant: quod illis fuit magno impedimento, et fidelibus in triumphi augmento. uictores ergo Christiani facti, uidentes se preualuisse et paucos suorum cecidisse, ab equis descendentes, capita occisorum amputant, sellis alligant, sociis nonnullis in castris Antiochie rei euentum exspectantibus, in magna letitia afferunt cum mille equis ualentibus et spoliis multis, que deuictis hostibus acceperunt. Adfuerunt in eodem prelio nuntii regis Babylonie, qui etiam capita Turcorum amputata in sellis ad  exercitum detulerunt. Contigit autem hec uictoria Christianis in manu paucorum precedente die capitis ieiunii. Ipsis etiam fidelibus in magna gloria repedantibus ad populum suum, et tentoria in pratis Antiochie relicta, Turci, qui obsessi auxilium attrite multitudinis operiebantur, in menibus suis stantes, contemplabantur a longe uictrices aquilas fidelium. Quas sue exspectate gentis estimantes, subito fragore clamantium et cornicinum strepitu, ad arma conuolant; e portis fortiter exundant, putantes ab intus et deforis in momento omnem illam sacram consumere legionem. Sed cominus appropinquantibus Christianis, et uisis capitibus Turcorum, exuuiis quoque et caballis eorum recognitis, fragorem et tubarum sonitum compresserunt; gaudere  cessauerunt, et in munitionem celeri fuga relati sunt. Christiani uero ad augendum Turcis dolorem, capita Turcorum trans menia et muros iactauerunt, cetera ferme ducenta hastis et palis infixa in conspectu omnium astantium ad menia contulerunt.



CAP. LXIII.---Bemundus et comites eius dum pontem hostibus incommeabilem facere nituntur, partim cesi partim lesi sunt, et hoc duci Godefrido flebiliter nuntiatur.

Crastina autem die illucescente, principes fidelium consiliis inuigilant leti de recenti uictoria, quatenus presidium cuiusdam machine locarent iuxta prefatum pontem ciuitatis, qui porrigitur trans fluuium Farfar: ut sic auferrent, locata machina,  introitum et exitum ab urbe commeantibus, et escas inferentibus, et insidias per eumdem pontem Christianis molientibus. Tandem reperto consilio, Bemundum, principem Sicilie, et Euerhardum de Poisat, Reymundum comitem de Prouincia, Wernerum de Greis ad portum maris, qui dicitur Simeonis eremite, propter emendos cibos cum plurimis peditibus dirigunt, et ut uocarent socios ad opem construendi presidii, qui in ipso littore maris propter naues que escas adducebant morabantur. Reduxerunt etiam in eodem comitatu legatos regis Babylonie, quos magnificis muneribus honoratos in bona fide saluos nauigio remiserunt. Tam egregiorum uirorum consilio et discessu per delatores comperto et manifestato, Turci gauisi sunt gaudio magno. Qui  assumptis quatuor millibus electorum militum, per pontem predictum ab urbe egressi, uiros predictos, ductores exercitus, per notas sibi semitas insecuti sunt, hoc magno exercitu ignorante, in montanis insidias ponentes inter uepres et fruteta, quousque missi principes a portu maris repedarent. Repedantibus autem sociis tam in equis quam in pedibus, ex admonitione Bemundi, ceterorumque primorum iam quatuor millia confluxerant. Turci improuisos et cibariis onustos, raptim ab insidiis exsurgentes, incurrunt sagittis trans pectus et uiscera confodientes, alios gladio trucidantes. Et quia dextris illis erat uictoria, manus suas a fidelium martyrio non ante continuerunt quam per siluas et campos, quingentos  amputatis capitibus exstinxerunt. uulneratorum quidem et captiuorum non erat numerus. Bemundus igitur, qui retro agebat custodiam cum ceteris uiris magnificis, intellecta hac cede crudelissima, uidensque suos semineces per abrupta montium per opaca loca latere, celeri fuga hac illacque tendere: et perspiciens se fugitiuis ac uictis nequaquam prodesse, sed sibi in promptu esse mori, reductis frenis cum sociis equo insidentibus, se subtraxit, et ad maritima, uia relecta, tendens cum paucis repedabat. Nec mora, quidam, qui uix uelocitate equi per deuexa collium elapsus ab armis declinauerat, Godefridum ducem, qui ab exercitu trans pontem nauium ueniens, mediis assistens campis ex pontificis monitu Turcos et armenta eorum in  urbem redire cegerat, graui inquietauit fama, asserens, quomodo Bemundus ceterique comprimores in mortis articulo positi intra inimicorum insidias arctarentur, et quanta crudelitate populus a porta repedans sit attritus.



CAP. LXIu.---Fidelibus in ultionem suorum consurgentibus, anceps utrinque pugna diutius agitur.

Dux uero his auditis, nuntios per uniuersa misit tentoria nuntiare famam tam crudelem, et ut parati essent ad omnia nunc sibi aduersantia. Conturbati et exterriti uniuersi fideles, omnibus e tentoriis sine dilatione confluunt, humerisque squammosas uestes ferri ingerunt, hastis uexilla prefigunt, festinanter equos frenis et sellis reparant, ordinant acies; aditum pontis et urbis celeri uia disponunt appetere, quo  inimicos ad presidium urbis redituros sperabant. His sine ulla tordatione pontem nauium transeuntibus, et duce Godefrido mediis campis trans amnem reperto, et tristi uultu de sociorum nece mutato, adest alter nuntius, qui ex legione Bemundi, Reymundi, Werneri ceterorumque per montana fugam facientium, ducem in campo aliosque primores secum consistentes commonuit, quatenus in tentoria redirent propter insidias Turcorum et assultus, quorum uires et multitudinem intolerabiliorem arbitrabantur quam fuisset. Dux uero imperterritus et uindictam attritorum fidelium sitiens, prorsus hinc abire, aut aliqua formidine locum hunc deserere, contradixit; sed cum iuramento asseruit se aut hodie montem quo firmatum erat presidium conscendere, aut in  eodem cum suis uitam amittere. Hac in ducis responsione et affirmatione, et cunctorum ordinatione, adsunt prefati principes incolumes Bemundus, Reymundus, Wernerus, de quorum aduentu et uita uniuersi letati et confortati, contendunt ad locum montis predicti ante pontem urbis, decemque equites ex multitudine electos premisere in illius montis cacumine ad uidendum si que insidie Turcorum altera in ualle montis iuxta montana haberentur. uix decem in equo premissi milites in montis arduo constiterunt, et ecce totam manum Turcorum illorum, scilicet qui a recenti cede Christianorum in circuitu per montana et notas semitas clam redierant, contemplantur. De quibus aduersus se uiginti equites  precurrere intuentur, qui decem a montis cacumine arcerent. Christianis uero decem cedentibus propter nimium uicinas Turcorum insidias, et his uiginti montis cacumen obtinentibus, subuenere triginta Christiani confratres, qui illos uiginti fortiter incursantes de montis apice usque ad ipsas Turcorum insidias in fugam reddiderunt. His uiginti fugam ad societatem maturantibus, sexaginta Turci equites ab insidiis erumpunt, uiri fortissimi et in equis doctissimi, qui mox triginta Christianos equites in arcu et sagitta amouentes, in eodem permanserunt. uisa siquidem illorum audacia et incursu, sexaginta pariter equites Christiani, sexaginta occurrere Turcis in monte, interim toto exercitu Christianorum appropiante, qui eos repente de monte fugatos, in  ualle, quo Turcorum manus et uirtus iuxta montana adunata erat, celeri fuga remiserunt. Ad hec tota uis Turcorum ab insidiis consurgit, et sexaginta equites Gallorum iam prauium montis tenentes, grauissima ceperunt insecutione urgere, ac per medium montis cacumen usque ad ipsam uallem, quam appropians Christianus exercitus occupauit, retulerunt.



CAP. LXu.---Ubi dux loricatum Turcum uno ictu medium diuidit; et post cruentam pugnam fideles uictoria comitatur.

Turci quidem uidentes se nimium processisse, et Christianum exercitum immobilem permanere, nec aliqua formidine posse auerti a proposito, sed aduersum se festinato contendere, frustra fugam arripiunt.  Galli nichilominus ad persequendum instant; qui in memento permisti, quia cominus ad inuicem confluxerant, cruenta cede in Turcos seuiunt in ultionem suorum attritorum, et a portu Simeonis redeuntium. Hac in fuga Turcorum et proximatione Christianorum, non parce eos cedentium, plurime copie, que a menibus undique ad portam confluxerant, Turcorum ceterorumque reditum operientes, sed non uidentes fortunam illorum euersam et casus eorum miserrimos, patefaciunt ianuam, et in patulis campis armati procedunt, ut suis augerent uires et fiduciam darent urbem intrandi. Iam ex utraque parte fidelium et infidelium permisti erant equites et pedites. Dux uero Godefridus, cuius manus bello doctissima erat, plurima capita, licet galea tecta, ibidem amputasse,  refertur ore illorum qui presentes oculis perspexerunt. Dum sic plurimo belli labore desudaret, mediisque in hostibus plurimam stragem exerceret, Turcum, mirabile dictu! sibi arcu importunum acutissimo ense duas diuisit in partes lorica indutum: cuius corporis medietas a pectore sursum sabulo cecidit, altera adhuc cruribus equum complexa, in medium pontem ante urbis menia refertur, ubi lapsa remansit. Hoc prospero euentu letati, Robertus Flandrensis, Robertus comes Northmannorum,  Cano de Monteacuto, comes Reymundus et omnis nobilitas Gallie que aderat, hostes impetu equorum perrumpunt, multos hasta et gladio perforant, in pontem moribundos cogunt tendere. Ubi pre nimia pressura, quam pons sustinere nequiuerat , plurimi e ponte cadentes undis Ferne inuoluuntur. Bemundus, qui per iuga rupium, solis ibicibus peruia elapsus cum ceteris comparibus ad societatem gratia Dei saluus redierat, in eodem sanguinis opere atrociter desudans, socios commonet et consolatur; a ponte uero labentes hostes hasta perforatos gladio trucidat. Pedites denique iucundati hoc triumpho, corruentes et densatos in pontis margine et aluei crepidine lanceis impetunt, ab occisione non ante  manum continentes, donec sanguine occisorum totus immutaretur fluuius. His itaque prospere finitis Christianisque readunatis, et Turcos adhuc insequentibus in ponte, et portam cum eisdem intrare conantibus, porta ab interioribus extemplo obstruitur, sociosque misere exclusos inter percussorum manus relinquunt. Hec certamina, et Christianorum recens uictoria una die acta sancta sunt mense Martio: et uiri Turcorum, tam qui in bello ceciderunt quam qui in undis perierunt, mille et quingenti computati sunt.



CAP. LXuI.---Quidam obsessorum Antiochie ad Christianos clanculo confugerunt, et presidium iuxta pontem exstructum custodie Reymundi delegatum est.

 uictis in nomine Domini Iesu Christi tam ferocissimis Turcorum cuneis, et crudeli cede fugaque in portam urbis coactis, atque Christianis cum magna uictorie gloria in tentoria relatis, ab ipsa die et deinceps gentilium animi ceperunt mollescere, et assultus eorum ante creberrimi prorsus deficere, insidie quiescere, uirtus eorum languescere; timor quamplurimos eorum adeo inuadere, ut aliqui a ciuitate et suorum societate subtracti in noctu migrarent, et Christianos se uelle fieri confitentes Christianorum se principibus commendarent. Commendati uero et Christianorum turbis sociati, retulerunt quanta suorum pertulissent damna, et quanta de casu illorum per totam urbem exercuissent lamenta. Admirandos etiam duodecim potentissimos regis  Darsiani uespere illo in eodem prelio cecidisse asserebant, de quorum nece planctus et gemitus totam conturbabat Antiochiam. Quarta dehinc orta die, dux et uniuersi principes exercitus Dei a tentoriis egressi in uirtute magna, presidium quod decreuerant, in uertice predicti montis ante pontem et portam urbis congerie lapidum et bitumine fragilis luti edificantes, tutissimo uallo munierunt, comitis Reymundi custodiam in ea constituentes cum quingentis uiris militaris audacie et industrie.



LIBER QUARTUS.



CAPUT PRIMUM.---Audiens princeps Antiochie Christianorum uictoriam, quid facto opus sit a suis fidelibus sciscitatur.


Tandem a duce Godefrido, populoque fidelium, triumphatis et obtutis in gurgitis flumine aduersariis Christiane plebis, et presidio firmato nemine obsistente, quidam nuntius ex Turcis festinus ad turrim et palatium Darsiani, regnatoris Antiochie, quod est in montanis, transuolat, quanta sint damna suorum indicans, et nisi diligenter et sollici e prouideat, Antiochiam ceterasque finitimas oras illius in breui eum amissurum. Rex Darsianus, homo grandeuus, audiens presidium firmatum suorumque ruinam irrecuperabilem, hactenus in omni conflictu et euentu diuersarum rerum securus, inque solio dormiens,  nunc primum suspirio angustiatur, et filium suum Sansadoniam cunctosque sibi subditos primores ad suum inuitat consilium.



CAP. II.---Innotatio nuntiorum Darsiani, et qui sint quos ad auxilium inuitat.

Aderat in conspectu eiusdem sceptrigeri Solymanus, de Nicea urbe expulsus et Romanie finibus, quem prefatus Darsianus compellans, nuntium sue legationis fieri obnixe petit, sciens eum uirum facundum, et omnibus regnis gentilium notissimum, dicens ad eum: »Tu generis mei proximus cum duodecim legatis meis, et filio meo Sansadonia, Corrozan, in terram et regnum natiuitatis nostre profecturus es. Compatrix et Odorsonius, duo ex principibus meis fidelissimi, in hac legatione tecum  erunt ad faciendam querimoniam iniuriarum nostrarum. uos uero transeuntes, Brodeam de ciuitate Alapia, confratrem et amicum, ad auxilium nostrum commonete. Pulait, cuius milites et arma sunt copiosa, ad opem nobis conferendam similiter admonete, eo quod nobis sit semper federe coniunctus. Sceptrigero autem de Corrozan Soldano, qui caput et princeps est Turcorum, aduersitates et calamitates nostras exponite; Corbahanque familiari eiusdem sceptrigeri suggerite ut mihi familiares opes exhibeat et copias. uocetur ergo nobis scriptor et notarius meus, ut sigillum meum et litteras uobiscum deferatis, quatenus confidentius credant necessitates nostras. Plurimi enim dies transierunt, ex quo in  initio obsidionis huius urbis filius meus Buldagis, Corrozan uos precessit, ut aduentum Christiane gentis confratribus et principibus nostris notum faceret, et aduersus eam ut nobis subueniant uniuersos commoneret.«



CAP. III.---Allegatio cause apud regem Corrozan.

Hac regis audita uoluntate et imperio, ipsiusque acceptis cum sigillo litteris, ex urbe et palatio regis procedentes, in terram Corrozan profecti sunt. uenerunt  siquidem in apparatu et sumptu nimio et in gloria magna ad ciuitatem magnam Samnarcham, que erat de regno Corrozan: in qua ipsum principem magnum et sceptrigerum Soldanum super omnes reges et principes orientalis plage, Corbahanque principem, et secundum a rege, in gloria magna repererunt. Quem Solymanus, quia etate erat prior et industria nominatissimus ac facundia, salutauit. Salutato autem rege, antequam legationem aperiret, sicut mos est Turcorum, de infortunio et iniuriis conquerentium, in conspectu eiusdem magni ac potentissimi regis et presentia suorum, pileos a capite humi iacientes, barbas unguibus seuissimis discerpunt et in magnis lamentationibus suspiria trahunt. Rex Corrozan, his Turcorum discissionibus uisis, in  superbia magna sic respondit: »Solymane, amice et frater noster, quid uobis contigerit expone, et uobis illatas iniurias aperi: uiuere nequaquam poterit a facie nostra, quicunque est ille, qui uos conturbare presumpserit.« Solymanus gauisus et confidens in responsis tam potentissimi regis et in uirtute illius, amaritudinem, quam grauiter in corde tenebat, et omnem rem ex ordine retulit, quodque uiua uoce non poterat, litterarum assertione memorabat: »Niceam, inquit, quam nosti nominatissimam, et terram, quam dicunt Romaniam, de regno Grecorum, quam auxilio tuisque uiribus ex tuo dono et gratia nobis collatam acquisiuimus, quedam gens superueniens, quam dicunt Christianos, de regno Francie, in manu forti et exercitu uehementi nobis  abstulerunt, et captam cum uxore et duobus filiis meis imperatori Constantinopolis tradiderunt, me autem in fortitudine sua attritum et fugatum, ad urbem Antiochiam, in qua sperabam remanere, insecuti sunt: ubi non solum me meosque, sed etiam regem Darsianum de genere nostro uirum nobilissimum, tibi subiectum et amicum, tuoque munere urbem et terras tenentem, armata manu obsederunt. Misit ergo nos ad te idem princeps et tibi subiectus Darsianus, maior et consanguineus noster, ut sibi auxiliari digneris in uirtute multa, qua potes: nimium enim, et supra quam credimus, necessitas exposcit. Populus et exercitus noster attritus est; terra et regio nostra dissipata est; nostra uita et  omnia nostra nunc in manu tua; spem aliam sicut in te, non habemus.«



CAP. Iu.---Qualiter ipse rex accepit uerba nuntiorum.

In risu et deliramento uerba et querimonias huius rex Corrozan accepit, leuiter in aures misit; minime has calamitates ab ulla mundi plaga posse Turcis inferri se credere fatetur; uirtutem Solymani hactenus nominatissimam, militieque illius audaciam pro paruo reputans, audiente suorum cetu.  Solymanus, sicut is, qui nuper expertus erat uirtutem Christianorum, non leui animo sententiam regis accepit. Unde quia nequiuerat omnia uiua uoce explicare, litteras cum sigillo Darsiani aperit, in quibus nomina regnorum et nomina principum uniuersorum Christianorum Turcos expugnantium, intitulata erant, et quanti eorum sint exercitus et uires. Rex uero et omnis primatus gentilium, qui secum erant, agnitis litteris et rebus uiribusque Gallorum, consternati sunt animo; et uultu in terram dimisso, non ultra super querimoniis Solymani frustra mirati sunt. Ad hec sine intermissione in uniuersas terras regni sui missa legatione, omnes primates et ammiraldos suos in unum iubet conuenire, die determinata, que tunc aptior uidebatur.  Iam die adueniente, unanimiter ex decreto et iussu regis conuenerunt, quibus rex uerba et querimonias Solymani, et calumnias a Christianis illatas aperuit, dicens: »Uniuersi, qui conuenistis, pensate ut pensandum est; quia Christiani, qui superuenerunt, sicut fecerunt ceteris ciuitatibus et amicis et confratribus nostris, sic nobis facient, ni reprimantur.«



CAP. u.---Insultatio Corbahan contra populum Dei in conspectu uocatorum regis.

Corbahan uero familiaris, et primus in aula regis et secundus a rege in regno Corrozan, uir contumax et plenus superba feritate, uirtutes Christianorum paruipendens, in hec uerba spiritu superbie erupit:  »Miror uerba et querelam Solymani, Sansadonie et Buldagis, filiorum regis Darsiani, super infestatione Christianorum, quorum obsidione Solymanus terras et urbes suas amisit, de quibus non facilius possent defendi, quam si a tot miseris et brutis animalibus fuissent obsessi. Olim centum millia Christianorum straui, amputatis capitibus, iuxta Ciuitot, ubi montana terminantur, in auxilium Solymani accitus contra imperatorem Grecorum, dissipato illius exercitu et fugato ab obsidione urbis Nicee. Post hec Petri Eremite agmina innumerabilia satellites mei, in auxilium Solymani missi, attriuerunt, quorum cadauere et ossibus campi regionis nunquam poterunt uacuari.«



CAP. uI.---Expugnate Nicee princeps uirtutem predicat Christiani exercitus.


Solymanus, qui erat uir mire et magne industrie, audita illius superbia, et uerborum iactantia, equo animo hec illi respondit: »O frater et amice noster Corbahan, quare sic nos paruipendis, et parum audentes astruis, nosque tuo auxilio uicisse, et imperatorem Constantinopolis et Petri Eremite inaudita millia attriuisse? Imperatoris exercitus, gens Grecorum mollis et effeminata, bellorumque exercitiis raro uexata, facile in uirtute robustorum potuit superari, superata decollari. Petri similiter Eremite agmina, pusillam manum et mendicam, et iners uulgus feminarum, pedites omnes longa uia fatigatos, quingentosque solummodo equites reuera  comprobaui: quos leui incursu et cede consumere nobis non multum erat difficile. Hos uero, quorum nomina et uirtutes et bella et industrias litterarum notitia didicistis, et aduersum quos difficile est bellum committere, scitote uiros fortissimos, miro equorum uolumine doctos, in prelio non morte, non aliquo genere armorum posse absterreri. Horum ferree uestes, clypei auro et gemmis inserti, uariisque coloribus depicti. Galee, in capitibus eorum splendentes super solis splendorem, coruscant. Haste fraxinee, in manibus eorum ferro acutissimo prefixe, sunt quasi grandes pertice. Equi eorum cursu et bello doctissimi. uexilla in hastis eorum nodis aureis et fimbriis argenteis montes in circuitu nimio lucis decore coruscare faciunt. Audaciam  eorum tantam scitote quod nulle equites illorum, si ad pugnam processerint, non dubitent uiginti millia nostrorum adire, sicut leones et apri mortiferis ictibus armorum fulminantes. Ego autem uires illorum pro minimo duxi, nec stare aduersum me eos estimaui, congregata fortitudine meorum, sed sic uirtutem illorum conterere speraui ut paulo ante Petri Eremite exercituin deleui. Sperabam etiam eos ab urbe Nicea me posse absterrere in uirtute meorum, uxorem meam filiosque meos, milites et principes meos, qui infra urbis menia erant, liberare; denuo cum his bellum commisi, sed frustra consumpto labore, uix per iuga montium manus illorum euasi, non paucos meos occisos reliqui. Illi, meis attritis, et cedem suorum non eque ferentes,  Niceam redeunt, obsidionem iterant firmius et tutius quam antea, quousque meos uictos cum uxore et filiis meis in deditione tenentes, cum clauibus urbem imperatori Constantinopolis reddiderunt. Preterea oppida et castella Romanie, que mee ditionis erant, deuicta et subiugata eidem imperatori restituentes, plurimas munitiones nostras inuaserunt. Non amplius de omnibus terris et ciuitatibus et presidiis, que tenui, mihi relictum est, quam Foloraca arx, que est iuxta mare et confinia regni Russie. Ad hec hi Christiani milites, quos tu credis inualidos, Tursolt, Azaram et Mamistram, ciuitates Romanie, cum plurimis presidiis expugnatas obtinent. Ciuitates uero Armenie et castella Dandronuch et Harimnu et Turbaysel et montana  Constantini, Armenie principis, et Pancratii, terramque ducis Corrouassilii, ferro et uiribus coacta sibi subdiderunt. Ciuitatem uero Rohas, menibus et murali edificio munitissimam, fertilitate quidem famosissimam, obtinent. Sed et princeps quidam Baldewinus, caput et ductor huius Christiani populi, filiam principis terre uxorem duxit, et uice ducis exstincti a ciuibus promotus, terram totam et regionem sibi tributariam fecit, et sic usque ad Malatinam omnia loca et regna iidem Christiani inuaserunt. Nunc Antiochiam, his a dextris et sinistris subiugatis, obsident. Gentes he miri laboris sunt et exercitii, non curant corpora ulla mora aut requie, sed inimicos sibique contrarios de die in diem  requirunt, quos inuentos et expugnatos mittunt in perditionem.«



CAP. uII.---Corbahan in superbia magna minatur se in breui Christianam fortitudinem experturum.

Corbahan superbus, hac Solymani audita narratione, amplius in clationem et iactantiam os suum aperuit, dicens: »Si, inquit, uita sospes fuero, non sex mensium pertransibunt dies, et hos Christianos experiar, utrum sic fortes sint ut asseris, quos  sic delebo, ut omnis hoc eorum posteritas doleat.«



CAP. uIII.---Rex Corrozan de belli euentu magos consulit, et Turcorum principes ex nomine uocantur.

 Rex autem Corrozan in uerbis horum ad inuicem contendentium, Corbahan et Solymani, magos, ariolos, aruspices deorum suorum inuitat, de uictoria futura requirit. Qui omnia prospere succedere, Christianos triumphare, facili bello superare regem promiserunt. Hoc audito Corbahan responso diuinorum suorum, in quo cor et consilium regis intendebat, multiplici legatione diffusa per uniuersum regnum Corrozan, ex magnifica regis iussione omnes primores et nobilissimos inuitat, quatenus in armis et sagittis uehiculisque cibariorum expeditionem maturarent. Fabros, qui in omni regione commorabantur, catenas et uincula fabricare constituit, in quibus uincti et captiuati peregrini in barbaras terras abducerentur. Pulait, qui erat unus  Turcorum potentissimus, qui iuxta flumen Euphratem habitabat, Brodoam de Alapia ciuitate preclara, qui et ipse abundabat satellitio, in ultionem Turcorum et iniuriarum que a Christianis illate erant Solymano Darsianoque regi Antiochie, amicis et cognatis Turcorum, unanimes regis Corrozam inuitat legatio, res explicat, et instantes denuntiat necessitates. Damascenorum quoque principem eadem fama et legatio pulsat et admonet, qui et ipse terram Syrie magna ex parte subiugauerat, et potens erat ubertate glebe et equitum robore. Amasam etiam de Niz regione, sita in latere Corrozan, qui nimium diuulgabatur fama militie et audacie, regis pariter sollicitabat legatio, eo quod ipse in fronte acici semper in quocunque periculo  signifer haberetur. Eiusdem Amase hasta et sagitta omnium Turcorum sagittis incomparabilis erat, arcu omnes preibat in sagittando; ad omnem expeditionem non minus centum equis, cursu uelocissimis, munitus erat, ut uno sagitta percusso, aut aliquo aduerso casu pereunte, alii sufficerent in belli assiduitate, quo semper preuolans et infestus hostibus ferebatur. Besas ex eadem secta Turcorum, et non dispar apparatu et armis, inuitatur. Amasa alter de Curzh terra amplissima et ditissima, uirisque sagittariis abundans, similiter ex regis mandato adesse commonetur. Badas de presidio Amacha et Sororgia ciuitate, Balduc de Samusart, Turci dolosi, milites uero armis et bello famosi,  Karageth de Karan, ciuitate menibus et muris firmissima ad eamdem expeditionis diem adesse commonentur. Hi in regno Corrozan ex regia admonitione, aut aliis in regnis quicunque dispersi preerant, ad hanc expeditionem sunt conuocati, ab initio obsidionis Antiochie, et a die qua secunda legatio regis Darsiani per Solymanum facta est. Et in Corrozan rebus necessariis operam dabant, milites armabant, et in omni apparatu bellico sine intermissione intenti feruebant.



CAP. IX.---De munificentia Baldewini in principes, et de tentorio duci transmisso.

Exercitus Christianorum et uniuersi principes, qui in obsidione et labore erant circa Antiochiam, prorsus de hac re ignorabant expeditionem, sed de  die in diem non solum escarum, sed equorum armorumque defectione arctabantur, et ante omnes curas grauis inopia uniuersos reddebat sollicitos. Dum hec longo tempore indigentia magis ac magis accresceret, et plurimi pre imminutione necessariarum rerum desperarent, Baldewinus, qui Edessam ciuitatem uel Rohas dux promotus subiugauerat, plurima talenta auri et argenti fratri suo, duci Godefrido, Roberto Flandrensi, Roberto Northmannorum comiti, Reymundo, ceterisque prepotentibus, per Gerardum, nimium sibi familiarem, misit, ad instaurandam defectionem, quam tales et tam nobiles principes comperit tolerare. Equos etiam cursu laudabiles et prestantis corporis cum ornatu sellarum et frenorum honorifico, eidem fratri misit et  ceteris principibus. Misit etiam arma miri honoris et decoris. Deinde post aliquot dies Nicusus, princeps Armenius, de regione Turbaysel, tentorium miri operis et decoris Godefrido duci misit, ut gratiam et amicitiam illius inueniret. Sed a Pancratio insidiis positis, pueris ipsius Nicusi tentorium ablatum est, et ex eius dono Bemundo transmissum. Quod dum Godefridus dux et Robertus Flandrensis, qui ad inuicem dilectissimi amici et consocii federati erant, ex uerbis Nicusi sibi allatum intellexissent, Bemundum, ut redderet quod iniuste acceperat, uerbis pacificis admonuerunt. Qui omnino admonitioni eorum contradixit et petitioni. Indignati ergo principes predicti, rursus ex consilio maiorum, ablatum requirunt tentorium. Qui nequaquam se  reddere asserit, sed graui responsione animos predictorum principum aduersus se concitauit. Concitati uero Bemundum, conuocata manu suorum, aggredi in castris statuerunt, nisi quod iniuste acceperat cito remitteret. Tandem Bemundus, ex consilio primorum exercitus, ne dissidium fieret in populo, tentorium duci restituit, et pace composita, rursus ad inuicem amici facti sunt. Dehinc inedia inualescente, et copia escarum deficiente circa regionem Antiochie, Baldewinus duci et fratri suo uterino Godefrido omnes reditus Turbaysel constituit in frumento, uino, hordeo et oleo, in auro solum singulis annis quinquaginta millia Byzantiorum.



CAP. X.---De conuentu nationum, ad obsidionem Christianorum festinantium, et de accusatione Baldewini.


Iam dies determinata expeditionis regis de Corrozan, a longo tempore indicte et procurate, propinquauit. Et ecce uniuerse nationes regni illius, et principes predicti, per regionem Armenie, Syrie, Romanie, dispersi, in armis et copioso apparatu ad castrum Sooch conuenerunt, habentes ducenta millia equitum bellatorum absque exiguo uulgo et femineo sexu, absque iumentis et camelis, et ceteris animalibus, que nullo numero poterant conputari. Adfuit et Corbahan, princeps et caput militie, qui in uehiculis cibariorum, qui in copiis et armis militum, qui in tentoriis et nimio apparatu  super omnes affluebat; quem uniuersi principes et nationes, que conuenerant, tanquam dominum uenerabantur, et in omnibus magistrum ac preceptorem audiebant. Hic suo in unum collecto exercitu, uiam iuxta onera curruum et sarcinas iumentorum et camelorum diebus multis morabatur, donec terram et ciuitatem Rohas ingressus est, ubi per aliquot dies remoratus, pernoctauit. Hanc per regionem descendens, dum iter per dies pre nimia pressura gentis et iumentorum abbreuiaret, plurimi de diuersis locis accurrerunt, plurimaque de exercitu et obsidione Antiochie retulerunt. Inter hec et alia Baldewinus apud eum est accusatus eo quod, Turcis attritis et exstinctis, non solum ciuitatem Rohas, sed et omnia in circuitu presidia suo subiugasset  dominio.



CAP. XI.---Profanis Rohas obsidere parantibus Baldewinus obuiat, dimicat et triumphat.

Hoc audito, Corbahan et comprimores sui exercitus ad inuicem consuluerunt, ut ciuitatem Rohas obsidentes et expugnantes, Baldewinum et suos conchristianos captiuarent atque punirent, et ciuitatem ac regionem Turcorum restituerent ditioni. Sed Baldewinus, quem nec mine, nec aliqui terrores poterant mouere, comperto aduentu Corbahan et consilio eius aduersum se et ciuitatem Rohas, conuocata et armata uniuersa manu suorum, in equis, cursu ualentibus, occurrit militibus Corbahan, premissis ab obsidionem Rohas. Quos fortiter assiliens, et cum eis in arcu Armeniorum et lancea Gallorum  dimicans, usque ad castra Corbahan in fugam remisit, spolia, nempe camelos et iumenta cum rebus necessariis premissa, in ciuitatem Rohas adducens. Corbahan uero Baldewinum hoc aduersum se presumpsisse, cum presens fuerit, ne dum absens, uehementer admiratur. Et indignatus super eius audacia, obsidionem circa Rohas nunquam se pretermittere in deo suo iurat, sed, admonito exercitu suo, hanc in momento irrumpere, et Baldewinum captiuum abducere.



CAP. XII.---Corbahan triduo Rohas frustra obsidet; Baldewinus recedentem bellicose insequitur.

uix Corbahan, princeps et homo metuendus, socios admonuit, et ecce uniuersi exsurgentes ciuitatem  Rohas obsederunt in tubarum et cornicinum stridore et tumultu, plurimam uim et assultus triduo circa urbis menia et portas inferentes. Sed et a defensoribus et custodibus ciuitatis uidentes sibi ualide repugnari, nec se in momento uel breui spatio posse proficere, quia urbs muris et turribus esset inexpugnabilis, Corbahan consilium dederunt, ut nunc castra ab obsidione moueret, uiam quam decreuerat ad Antiochiam maturaret, Antiochia uero deuicta reditum faciens, ad obsidionem circa Rohas reiteraret, donec Baldewinum suosque tanquam oues in ouili trucidaret. Corbahan huius rei consiliariis acquiescens, iter suum uersus Antiochiam continuans, propter montium difficultates, exercitus inaudita millia diuisit in partes. Et quia nauigio longum  erat tot millia flumen magnum Euphratem transmeare, Baldewini et eorum, qui cum eo erant in ciuitate, non immutati sunt uultus pre angustia tante multitudinis, sed Corbahan recedente a statione urbis, equos ascendentes, postremos exercitus insecuti sunt, si forte aliqua pars tardaret, cui possent aduersari. Sed dum parum eis succederet propter prouidentiam et custodiam Turcorum, Rohas reuersi sunt, Dominum celi exorantes, ut ducis Godefridi, Roberti, Reymundi, Bemundi, et omnium Christianorum misereatur, et de manu inimicorum, in tanta fortitudine superuenientium, defendat et sua gratia tueatur. Nec mora, a delatoribus Syris et Armeniis cepit crebrescere fama aduentus Corbahan suorumque militum per aures Christiani exercitus.  Sed alii credere renuebant, alii credentes ducem ad prouidendam rem sollicitabant.



CAP. XIII.---Christiani exercitus quidam castris se subtrahunt, et uiri industrii in occursum gentilium exploratum pergunt.

Inter has diuersas opiniones, nescio qua de causa, Stephanus Blesensis infirmitate occupari se plurimum testatus est, nec se posse ultra moram facere in obsidione, fratresque commendans, et ab eis recedens, hac infirmitatis occasione uersus maritima ad Alexandriam minorem profectus est. Eo itaque recedente, quatuor millia uirorum belligerorum eum secuti sunt, qui de eius fuerant comitatu. Godefridus dux, Bemundus, Robertus, Reymundus, capitanei  exercitus, magis ac magis fama gentilium superuenientium attoniti, unanimiter decreuerunt uiros industrios de exercitu eligere et ad explorandam rei ueritatem per montana et loca difficilia, unde tutius specularentur, premittere. Premissi sunt ergo Drogo de Nahella, Clareboldus de uinduil, Iuo de regno Francorum, Reinardus de Tul, uiri clarissimi: ut si que de aduentu gentilium pro uero comperta in aures eorum sonuissent, aut oculis eorum deprehendissent, absque mora ad exercitum referrent, ut prouisi principes minus iacula infestantium timerent. Premissi milites et rei exploratores, quidam ad Arthesiam, quidam uersus Rossam, quidam uersus uiam Romanie sunt diffusi ad intelligendam rei ueritatem; qui exercitum undique ebullire a montanis  et diuersis uiis ut arenam maris perspexerunt, infinita millia eorum admirantes, et minime dinumerare ualentes.



CAP. XIu.---Percepto nationum apparatu, quod principes inierint consilium.

uisis autem tot millibus et armatura Corbahan incomparabili, et gloria rerum suarum, sub omni festinatione Antiochiam reuersi sunt, diebus septem priusquam Corbahan et sue acies terminos et campos regionis Antiochie attingerent. Reuersi denique, sicut didicerant, et oculis uiderant, aduentum et omnem apparatum Corbahan, et omnem militiam quam eduxerat, duci et ceteris principibus clam retulerunt, ne populus exterritus, eo quod longa obsidione et graui penuria affectus esset, desperaret  minusque resisteret, ac diffugium, tenebris ingruentibus, prepararent. Dux Godefridus, Robertus, Reymundus, Bemundus, Eustachius, Tankradus, omnisque primatus proxima die, postquam reuersi sunt premissi milites ad explorandum exercitum Corbahan, in unum conuocati conuenerunt, quid melius agerent, quod sanius consilium inirent discusserunt, ne subito preoccupati, ab irruentibus millibus inimicorum in gladio et arcu consumerentur. Godefridus dux, Robertus et alii multi contendebant, ut exsurgentes in loricis, in galeis et clypcis, in signis erectis, in aciebus ordinatis occurrerent Corbahan in millibus superuenienti; et in Domino Iesu omnem spem suam ponentes, cum eis bella committerent, et in Dei nomine illic martyrio  uitam finirent. Alii consilium dabant, quatenus pars in obsidione remaneret, ne Turci ab urbe ad auxilium Corbahan erumperent, et fortior pars, iuxta consilium ducis et Roberti Flandrensis, non longius quam trans duo milliaria obuiam hostibus irent.



CAP. Xu.---Mysterium arcani consilii Bemundi de traditione Antiochie.

His in consiliis dum quilibet suam proferret sententiam, Bemundus, uir apprime prudens et astutus, Godefridum, Robertum Flandrensem et Reymundum seorsim a conuentu sociorum abduxit in loco secreto, quibus omnia, que habebat in corde suo, in hunc modum loquens, professus est: »Domini et fratres mei dilectissimi, secretum habeo quod nunc uestre fidei aperiam, in quo, Deo annuente et opitulante,  omnis exercitus et principes nostri liberari et saluari poterunt. Ciuitas Antiochia, ex quo mihi promissum est quod in manum meam tradatur, iam septem transierunt menses. Et sic firmata inter me et traditorem hec est conuentio sub fidei illius alligatione, quod nequaquam solui aut mutari possit, sed in quacunque hora monuero, una ex turribus, que ducit in ciuitatem et in qua idem traditor habitat, in manum meam reddatur. Multum enim pro hac re laboraui, uidens urbem humanis uiribus insuperabilem. Multam et innumerabilem pecuniam pactus sum illi dare; et non minus illum exaltare et ditare, inter amicos meos, quam Tankradum, filium sororis mee, sub fidei firmatione spopondi.  Huius secrete conuentionis et traditionis Bemundus equiuocus meus, uir de genere Turcorum, actor factus est a principio Christianitatis sue. Et nunc eo processit ratio ut nequaquam de omnibus, que traditor pollicitus est, fallat, et in eo quod spopondi magnum illi premium conferre me paratum inueniat. Unde quia non paruum talentum debeo illi dare, et huius rei totum pondus sustineo, unum uobis secreto aperio, qui estis columne et capitanei exercitus, uidelicet ut si uestre fuerit uoluntatis et ceterorum, ubi ciuitas capta fuerit, in manu mea reddatur. Hanc conuentionem et consilium ad finem pertraham, et quod pactus sum traditori, ex meo sine dilatione conferre paratus sum.« Hec audientes principes, magno gaudio gauisi sunt, et ex omni  beneuolentia Bemundo ciuitatem annuerunt, ceterosque comprimores pariter eiusdem doni et concessionis uoluntarios reddiderunt.



CAP. XuI.---Quam prudenter ipsum consilium inter primates uentilatum sit ceteris ignorantibus.

Factis omnibus capitaneis uoluntariis, sub admonitione summe fidei ad inuicem datis dextris indictum est ne istud uerbum palam fieret, sed suppressum silentio nulli pateret. Aiunt etiam quidam quod in conflictu et assultu hinc et abhinc dimicantium adolescens filius eiusdem Turci captus in manum Bemundi peruenerit, cuius redemptionis causa, pater pueri Bemundi cepit priuatus fieri. Et ad ultimum malens uitam filii, quam omnium inhabitantium salutem, perfidiam aduersus Darsianum  regem assumpsit, et fidem in restitutione filii cum Bemundo iniit, et sic in ciuitatem fideles Christi milites intromisit. * Bemundo, si caperetur, ciuitas concessa est. Unde uespere iam terras operiente, ex ipsius consilio decretum est ut Godefridus et Robertus Flandrensis septingentos milites illustres de exercitu assumerent, et, Turcis per menia diffusis nuncque domestice cure intentis, in umbra noctis uersus montana iter insisterent, quasi ad insidias profecturi aliquorum de exercitu Corbahan ad urbem precedentium. His uero septingentis in obscuro noctis iam uersus montana gradientibus per loca inuia et uix commeabilia, per angustas fauces, conductu Bemundi, nuper facti Christiani, Godefridus  dux uniuersis hec firmiter iniunxit, dicens: »uiri fratres et peregrini, Deo deuoti, Turcis et hostilibus aliis, nobis prope hospitatis, decreuimus in occursum ire, et cum illis confligere, si forte aliquis euentus uictorie nobis detur. Tumultum uero et strepitum aliquem in nobis fieri sub indicio uite prohibemus.« Sed aliud erat ei in mente quam quod cum populo loquebatur. Nam in montanis cum sociis solummodo rei consciis contendens, hanc scilicet in partem qua urbs et presidium Darsiani in summo situm est cacumine, ualles et abrupta montium superat, ac longo in recessu ab urbe, et secreto, in ualle consistens una cum Roberto Flandrensi, cuncta ordinat que caute de urbis traditione agenda erant et sollicite.



CAP. XuII.---Quam caute sibi conuenerint fidelium interpres et traditor ciuitatis.


Ordinatis itaque uniuersis cauto consilio, quemdam interpretem linguarum, genere Longobardum, de domesticis Bemundi premiserunt ad turrim, quam traditor tuebatur, quatenus de conuentione intromissionis Christianorum ex parte Bemundi eum admoneret, et super hoc eius responsa audiens, principibus renuntiaret. Qui ad muros perueniens, traditorem, qui in ipsa nocte constituta in turris fenestra Gallos prestolabatur peruigil, Greco sermone appellat; si solus sit, requirit ut fiducialius cum eo sermonem de legatione Bemundi haberet. Qui uerbis et signis certissimis Bemundi recognitis, per annulum uidelicet, quem Bemundus ab eo  susceptum nunc in signum illi remiserat, uerba interpretis abhinc credula non refutauit, sed si Bemundus aut sui adessent, diligenter percontatus est. Interpres uero audiens quod traditor non in dolo sibi loquebatur, Bemundi milites non longe abesse profitetur, et ad omnia paratos, que ex eius consilio inire deberent. Qui eos appropinquare sine dubio aut metu commonet, murosque secure ascendere, nec aliqua mora hoc differre propter breue spatium noctis et lucem diei appropinquantis. Sollicitabat etiam eos hac maxime de causa, ne custos murorum, sue uicis in ordine, faculam in manu ferens, menia urbis muros et turres perlustrans ad prouidendum, ascendentes propalaret, sicque in periculo uite sue, expergefactis hostibus, haberentur.



CAP. XuIII.---Godefridus et Robertus electos in hoc bellones, ne primum murorum ascensum horreant, adhortantur.


Interpres, audito hoc consilio traditoris, ad principes in montanis relictos celeri gressu tendit, omnia que audierat referens, et uehementer eos sollicitans ut quos uelint audaciores eligant, qui sine intermissione muros ascendentes ciuitati immittantur. Continuo uiri electi sunt ad ascensionem murorum; sed metu et dubietate corda eorum concussa sunt, singulique hesitantes de prima ingressione et ascensione murorum plurimum renitebantur. Godefridus uero dux et Robertus, uiros sic uidentes expauescere, nec qui precederent inuenientes, eo quod diffidebant de promissione Turci,  hec machinamenta dolum arbitrantes, nimium spiritu infremuerunt, sic uniuersos solamine reficientes: »Mementote in cuius nomine a terra et cognatione uestra exiistis, et quomodo terrene uite abrenuntiastis, nulla pericula mortis pro Christo inire metuentes. Nec mora, credere debetis scilicet feliciter cum Christo uiuere, ideoque eius gratia et amore, quecunque occurrerint in uia hac, equo et libenti animo suscipere. Eia, dilectissimi Christi milites, non pro terrena remuneratione hoc periculum incurritis, sed illius meritum exspectatis, qui post mortem presentem eterne uite premia suis conferre nouit. Mori enim habemus quocunque modo. Iam quidem lux matutina diei manifestat  consilium nostrum; iam si ciues et Turci nos persenserint, non unus saltem ex nobis uiuus euadet. Ite, et ascendentes uitam uestram Deo offerte, caritatem Dei scientes uitam pro amicis ponere.«



CAP. XIX.---uiri cordati qualiter per coriaceam scalam intromissi sint.

Ad hec tam magnanimorum principum uerba et solatia, plurimorum mentium dubietas detersa est. Et scala assumpta, que ex corio erat taurino, ad id negotium aptissima, paulatim muro appropinquant cum interprete suo, ubi ad menia traditor uiros aduentantes operiebatur. Ut ergo premissi aliqui adfuerunt, alii ex domesticis ducis, alii ex comitatu Roberti; quidam ex familia Bemundi, Turcum eos ad menia prestolantem interpres compellat ut  funem a menibus iaciat, qua scala innodata in menia subleuetur, per quam milites ascendentes intromittantur. Turcus, sicut deuouerat, scalam fune subleuat, circa menia fortiter alligat, et submissa uoce uiros confortans, monet ut indubitanter ascendant. Nec mora, lorica et galea induti, gladio accincti, hastis innitentes, et manu se trahentes, scalam ascenderunt uiri audaces, quos alii subsequentes in dubia spe uiuendi, iam ad uiginti quinque immissi sunt. His immissis, et nimio silentio conquiescentibus, confratres iuxta muros existentes, et euentum rei exspectantes, sed neminem audientes, uiros immissos iugulatos et in fide falsa subito suffocatos existimabant: unde ascendere et subsequi retardabant.



CAP. XX.---Scala dirupta nonnulli perierunt; sed denuo reparata fiducialiter ascendunt.


Milites uero immissi, intelligentes quod socios Christianos adeo timor inuaserat, ut se subtrahendo a scala abirent, trans menia a muro se inclinantes, submissa uoce socios ascendere hortabantur, asserentes se nichil illic periculi passuros. Hi fratrum uoce audita adhuc uiuentium, certabant uehementi studio scalam ascendere et urbem intrare, donec pre nimia pressura et pondere, menia antiqua et inueterata, dissolutis saxis cum cemento, scissa sunt et diruta, sicque scala, retinaculo carens, prorsus humi corruit cum uiris adhuc in ea consistentibus. Erant autem iuxta muros lancearum haste posite et erecte, in quibus confixi qui  corruerant, alii a saxis de muro cadentibus oppressi et semineces facti, aliqui mortui sunt. Quod multum populus Dei inhorruit, existimans omnia hec in dolo a Turcis contigisse, et nunc uniuersos immissos pulso dubio iniqua morte deperiisse. Non sonus, non fragor aliquis, licet a corruentibus et infixis maximus exstiterit, in urbe aut in menibus est auditus. Dominus enim Deus uentum ualide spirantem hac suscitauit nocte. Turcus fidem, quam Bemundo in urbis traditione deuouerat, seruans, funem iterato ad releuandam scalam dimittit. Qua rursus menia fortiora in eodem loco circumdans, desolatos et perterritos per interpretem reuocat, ascensumque repetere uniuersos fideliter admonet.  Non ultra uiri hesitantes, sed ex interpretis uerbis roborati, et confratrum agnita salute, rursus scalam ascendunt, et menibus inferuntur, donec ferme sexaginta super muros inuecti constiterunt.



CAP. XXI.---Immissi stragem custodum operantur; gentiles alii somno expergefacti Christianos impugnant.

Interea custos murorum in gyro ciuitatis, perlustratis menibus, ad uisitandos uigiles Turcorum et commonendos, faculam manu ferens, uiris immissis occurrit. Sed in momento ictu gladii capite illius amputato, transeuntes turrim uicinam ingressi sunt. In qua uniuersos reperientes, adhuc sopore grauatos, in ore gladii percusserunt, ac in eodem impetu in alias turres irruentes, stragem plurimam operati sunt, donec fere decem turrium custodes,  in ea parte urbis graui somno immersos, sine ulla uociferatione peremerunt. His ita in gladio prostratis, per posticum quoddam, quod in montanis erat iuxta eumdem locum quo ascenderant, subito fractis seris plurima manus ex septingentis immissa est, cornibusque fortiter intonantes, Godefridum, Robertum et ceteros comprimores aduocant, quatenus ad auxilium intromissis quantocius properantes urbem penetrent. Hi cornibus auditis, et pro signo dato recognitis, quia secretorum omnium consocii erant, in manu robusta aduolant, ad portam, que sursum in montanis preminebat, contendentes ut intrarent. A magistra autem arce Darsiani, que huic porte proxima erat, Turci exsurgentes audito  tumultu, lapidum iactu Gallos abegerunt, sociosque eorum qui immissi erant minime ad portam peruenire, ut hanc aperirent, passi sunt. Unde ad posticum predictum reuertentes milites, qui scala urbem intrauerant, penetrale huius postici ferro acutissimo, ingeniis Turcorum parato, fractis muris ampliauerunt, et sic principes ac socii eorum equo et pedibus spatiose intromissi sunt.



CAP. XXII.---Tumultuantibus hinc inde partibus, principes primum traditam esse ciuitatem multitudini indicant.

Turci itaque, hac subita uociferatione et tumultu buccinarum cornuumque stridore expergefacti, ad arma festinant, arcus et sagittas arripiunt, turres defensant, utrinque ad inuicem grauia certamina a sursum et deorsum conserentes. In hac clamosa hinc  et hinc contentione milites Darsiani, qui in montis cacumine et eminentiore arce erant, cornibus fortiter insonuerunt, quatenus Turci qui in ciuitate erant et turrium presidiis, et adhuc in summo diluculo stertebant, euigilantes, ad auxilium sociis exsurgerent, sicque immissis Christianis resistere ualerent. Quod exercitus magnus, qui adhuc extra muros altera in parte spatiose urbis consederat, de aduentu et ingressione Corbahan hos in montanis et in arce uoces exaltare, cornibus strepere et congredi arbitrati sunt, penitus ignorantes quomodo urbs tradita et capta in manu Gallorum sit. Bemundus, Reymundus et Tankradus, quibus res tota innotuit, quique in obsidione remanserant, loricas  induti, armis accincti, uexillis elatis ad urbem exterius impugnandam aduolant, ignaros acte rei plurimum confortantes in urbis assultum et omnem illis rem enucleantes.



CAP. XXIII.---Fideles portas urbis aperiunt: uexillum Bemundi in arce preeminet: prima luce geritur bellicosissimus Mars.

Interea dum sic interiore et exteriore pugna Turci nimium arctarentur, Greci, Syri, Armenii ciues, et uiri Christiane professionis, ad portas aperiendas et seras scindendas letanter concurrunt, per quas Bemundus et uniuersus exercitus intromissus est. Signum nempe Bemundi, quod sanguinei erat coloris, primo diei crepusculo ea in parte qua urbis facta est traditio, super muros in montanis rutilabat, ut pateret omnibus quod Dei gratia et  opitulatione urbs, ab homine insuperabilis, in manus Bemundi et omnium fidelium Christi tradita et capta sit. Sic seris auulsis et undique portis patefactis, uniuersi admirati et gauisi quomodo consilium istud non omnibus patebat, expergefacti celeriter arma rapiunt, alius alium admonet, et rapido cursu omnes armati urbem et portas intrare contendunt. Milliare quispiam transcurrere poterat, priusquam uniuersa multitudo Christianorum intromissa est. Mox intrantium tot millium fragore uehemente et strepitu, tubarumque sonitu horribili, et plurima uexillorum eleuatione, armatorum ingenti clamore, equorum hinnitibus Turci stupefacti, alii adhuc in strato suo quiescentes improuisi et inermes  euigilant. Quorum pars subito spe defensionis adunatur, arcus et arma arripientes, alii in turribus et presidiis persistentes, plurimos incautos Christianos inertis uulgi, uiros et mulieres, sagittis feriunt. Concursus et diuersi conflictus inter se fiunt et ceco marte aguntur. Christiani, quorum uirtus et copie magis ac magis affluebant, inualescentes, per domos, et plateas et uicos ciuitatis Turcos diffusos et errantes in ore gladii percutiebant, nulli etati parcebant aut sexui de genere gentilium, donec terra sanguine et cadaueribus occisorum operta est, pluribus etiam cesis exanimis Christianorum corporibus tam Gallorum quam Grecorum, Syrorum, Armeniorum admistis. Nec mirum, cum uix luce agnita adhuc super terram essent tenebre, et  quibus parcerent et quos ferirent penitus ignorarent. Nam uoce et signo Christiane professionis Turci et Sarraceni timore mortis acclamantes, plurimi peregrinos fallebant, et ideo communi strage uitam amittebant. Decem millia fuere occisorum, quorum corpora per uicos et plateas ciuitatis cesa et ferro a Gallis exstincta sunt.



CAP. XXIu.---Pagani, quo quisque poterat, fugam ineunt: aliqui de altissimis rupibus cadentes elisi sunt et exstincti.

Plurimi Turcorum uidentes cedem grauissimam que fiebat, et quia tota urbs armis et uiribus Gallorum redundabat, uite diffidentes, e turribus et presidiis ciuitatis fugientes, ad montana contendunt, notitia uiarum perplexarum, ubi presidium magistre  arcis intrantes, arma insequentium Gallorum euaserunt. Hec autem arx et palatium in montanis situm, nulla arte, nulla ui superari potest; nullus in ea manentibus aduersari aut nocere potest. Alii, circiter mille, a longinquis partibus acciti auxilio et immissi, tubarum ac cornuum stridore exterriti, nimiaque suorum occisione desperati, quos prorsus notitia uiarum et fuge latebat, pariter et ipsi ad montana, superiusque presidium festinantes, ut Christianorum manum euaderent, in angustam et incognitam semitam ceco errore inciderunt. Ubi prorsus uia deficiente, in sublimi colle nequaquam ultra reuertendi facultas esse poterat, sed a sursum per decliuia et scopulos arctissimos et incommeabiles cum equis et mulis corruentes, fractis collis,  cruribus, et brachiis uniuersisque membris, inestimabili et admirando casu uniuersi perierunt.



CAP. XXu.---De opibus inuentis in ciuitate, et qua die capta sit urbs.

Populus autem Dei uiui reuersus a cede et insecucutione gentilium in presidium et montana fugientium, sole iam altius radiante et die plurima adulta, urbem perlustrant, uictus queritant, sed paucos repererunt. Ostrea tantum diuersi generis et coloris, piper quoque et pigmenta plurima, uestes, et papiliones gentilium, tesseras et aleas, quin et pecuniam, sed non multam inuenerunt. Nec mirum, quia diuturna obsidione nouem mensium uallata, tot gentilium millia illic congregata totum consumpserunt. Feria quinta erat dies serenissima,  quando tertio Non. Iunii mensis tradita et capta est ciuitas Antiochia in manu Christianorum, Turcis prostratis et effugatis.



CAP. XXuI.---De fuga et nece regis Antiochie.

Darsianus autem rex Antiochie, intelligens fugam suorum et totum iam presidium et arcem fugitiuis repletam, timens ne Gallorum manus, capta urbe, presidium uallans expugnaret, mulo ascenso egressus est ut lateret in deuiis montium, dum finem et euentum rei plenius cognosceret et an arx a facie Galiorum a suis retineri posset. Hic dum solus per deuia montium diffugio erraret, quidam de Syria, Christiane professionis, qui causa rerum necessariarum ite: per montana carpebant, ipsum principem a longe intuentes et agnoscentes, plurimum  admirati sunt cur solus ab arcis presidio per deuia declinauerit. Unde ad inuicem locuti sunt: »Ecce dominus et rex noster Darsianus, non sine causa, per hec deserta loca montium iter facit: forsitan urbs capta est, sui occisi, ipse nimirum fuge intentus est. Qui ne manus nostras effugiat uideamus a quo tot damna, iniurias et calumnias pertulimus.« Hoc modo fidem tres Syri de morte illius tractantes, sed omnia dissimulantes, submissis ceruicibus illi falsam reuerentiam exhibentes, et in dolo salutantes, quominus ad eum accedebant donec, ipsius gladio accepto et educto, eum a mulo precipitauerunt, caput illius amputantes, et in sacculo suo reponentes. Quod mox in urbem Antiochiam in conspectu  omnium Christianorum et principum attulerunt. Caput uero mire grossitudinis erat, aures latissime et pilose, capilli cani cum barba, que a mento usque ad umbilicum eius profluebat.



CAP. XXuII.---De Rotgero, qui gentiles, exercitum precedentes, bellator excipiens, insperata morte preuentus est.

Comperto deinde iam proximo aduentu Corbahan et suorum quia in Antiochia pauca alimenta reperta sunt, ad portum Simeonis eremite festinato mittentes, pecunia escas nauigio allatas mutuauerunt, singuli prout sua erat possibilitas, quas Antiochie uesperi mane sequenti intulerunt. His ita expletis et Turcis partim occisis, partim in presidium fugatis, et Gallis circumquaque in turribus, domibus, palatiis  menibusque diffusis, sequenti die, que est sexta feria, trecenti equites Turcorum de gente Corbahan armati arcu, pharetra et sagitta, insignes ostreis, totum gentilium precesserunt exercitum ad aliquorum fidelium repentinum interitum, si quoslibet improuisos extra muros reperirent. Ex his uero trecentis, triginta precedentes, uiri belli peritissimi, et equo agillimi, ad muros et portas ciuitatis frena laxant, post terga sociis in ualle quadam relictis ad insidias et incursus fidelium, si forte premissos triginta usque in uallem insequerentur, et in impetu irruerent super latentes uiros. His itaque triginta muro ciuitatis appropinquantibus, et in arcu fideles Christi per menia diffusos, acriter lacessentibus, Rotgerus de Barnauilla, cum quindecim  probatissimis sociis equo residens, armis et lorica indutus, in occursum ab urbe properat, ut aliquid insigne cum eis ageret. Sed sine mora in fugam equos triginta premissi Turci reiiciunt, et ad insidias contendunt, Rotgerum rapido eos cursu prementem usque ad insidiarum locum perducentes. Insidiis ergo a ualle exsurgentibus, Rotgerus frena reiicit, ad urbem cum sociis uiam uelociter relegit. Turci non parcius equorum cursibus urgent fugientem, quousque muro ciuitatis appropians cum suis fere trans uada Farfar elapsus est. Sed, aduersante fortuna, in conspectu omnium in menibus astantium, nobilissimus athleta cursu uelocioris equi a Turco milite superatus est, cuius tergo sagitta infixa iecur et pulmonem eius penetrauit, et sic ab equo labens  mortuus exspirauit. Mortuo itaque tam egregio uiro, et suorum auxilio destituto, Turci crudelissimi carnifices, ab equis descendentes, caput illius amputantes a collo, et ad Corbahan et eius exercitum repedantes, caput haste prefixum in ostensione recentis et nunc prime uictorie detulerunt. Hoc denique prospero successu gloriantes, multum legiones gentilium ex hoc confortabant quod iuxta muros sic audacter egissent, et neminem ex peregrinis ad opem Rotgeri occisi et decollati ab urbe egredi, aut audere uidissent.



CAP. XXuIII.---Excusatio fratrum, quare non subuenerint coram se pereunti.

Non mirum alicui uideatur, nec quisquam Gallos  hebetudine mentis, aut timore superuenientis multitudinis concussos mollescere arbitretur, et ideo tardatos ad opem et uindictam confratris ante omnium ora percussi et decollati, cum nulla plaga mundi ante Galliam audaciores et in bello promptiores nutriat. uerum equorum defectione eos fuisse retardatos procul dubio credat, quos aliquando pestilentia, aut diuturna fame, aut interdum fallaci Turcorum sagitta amiserunt. uix enim Gallis centum quinquaginta equi remanserant, et ipsi attenuati fame pabulorum; Turcis uero pingues et non fatigati erant: quapropter celeri cursu euadere, et Galli eos nequaquam preuertere potuerunt. Quadringenti tantum equi Turcorum in Antiochia reperti et capti sunt, quos minime adhuc suo more ad equitandum  domuerant, aut in persecutione hostium flectere, et calcaribus urgere didicerant. Dehinc post Turcorum discessionem, peregrini tristes et dolentes exstinctum corpus Rotgeri urbi intulerunt, cum eiulatu magno et fletu, ingemiscentes quomodo unus fortiorum de populo cecidisset, qui semper erat peruigil in insidiis et strage gentilium, cuiusque facta insignia ampliora fuere quam noster stylus queat explicare. Fama quidem eius apud Turcos omnes antecessit, et libenter eum uidere et audire solebant in omni negotio quod cum Christianis agebant, aut in restitutione utrinque captiuorum, aut cum aliquando pacem inter se componebant. Sepultus est autem in Antiochia idem miles fortissimus in uestibulo basilice B. Petri apostoli a principibus  Christianorum, et a Domino episcopo Podiensi, et ab omni clero catholico qui aderat, animaque commendata Christo Domino orationum uictimis et psalmorum hymnis, cuius amore et honore exsul factus, mori non dubitauit.



CAP. XXIX.---Obsidio nationum circa Antiochiam.

uix inclyti militis explete sunt exsequie, et ecce in ipso mane Sabbati, quod illuxit tertia die postquam urbs capta est, adsunt uniuerse barbare nationes et legiones gentilium in apparatu copioso, quas Corbahan ex uniuersis regnis, terris et locis orientalis plage contraxerat, in campis et planitie tentoriis locatis, obsidionem faciens circa spatiose urbis muros et menia. Tertia dehinc die postquam fideles Christi obsedit longe a muris residens, inito  consilio, ut propius ciuitati hospitaretur, sustulit castra, et in multitudine uirtutis sue in montana in circuitu magistre arcis, et in ea parte qua urbs capta est, in excelso rupium sedem posuit, ut Sensadonie et Buldagi, filiis Darsiani, ceteris in presidio manentibus, esset solatio, utque locum uideret per quem urbs tradita et Christiani immissi sunt. Similiter ex iisdem montanis alii ex populo Corbahan in dextro latere presidii, quo dux Godefridus turrim et portam hanc infra tuebatur, qua Bemundus ante urbis captionem extra consederat, tentoria ui locauerunt per deuexa montium, ne aliqua licentia et opportunitas exeundi Christianis ulla parte concederetur.



CAP. XXX.---Dux Godefridus bellans in fugam uertitur, et plurimi comitum eius diuersis mortibus profugantur.


Dux autem Godefridus uirtutem et constantiam illorum nimium aduersus se uidens excreuisse, statim cum ingenti manu suorum per portam processit aduersus hostes, ut tentoria, que a foris extra muros locata erant, inuaderet ac terreret, Turcosque inde expugnatos arceret. Sed ecce Turci exsurgunt in occursum ducis ad defendenda tentoria. Ubi diu prelio utrinque commisso, grauissimus labor incubuit, dum dux et sui, uiribus exhausti belloque fessi, in fugam conuersi, uix per portam, qua exierant, reuertentes euaserunt. Alii uero multi, circiter ducenti, quibus porta angusta negata est, aut mortui,  aut uulnerati aut capti sunt. Sic duce fugato et retruso, plurimisque suis in porta attritis, Turci a presidio et a porta presidii erumpentes, eo quod aduersus ducem preualuissent, per semitas notas et uallem perplexam accedentes in menia, subita uociferatione Christianos uagantes incurrebant, sagitta in impetu ledentes, et sine mora ad arcem et montana recurrentes. Dum sic mane, meridie et uespere a montanis et ualle exsilientes, Christianos impeterent, Bemundus et Reymundus ira moti, sine dilatione uallo immenso, quod dicitur fossatum, montanis et ciuitati deorsum interposito et presidio quodam murali edificio desuper firmato, tutelam suis sic fieri constituerunt, ne subito a montanis aduersarii erumpentes, peregrinos milites, incaute  per urbis spatia uagantes, armis et sagittis inuadendo detruncarent. Turci uero, qui in montanis presidium adhuc obtinebant, sepius ad id nouum presidium erumpebant, assultus faciebant, multum et grauiter custodes ac defensores noui presidii sagittarum grandine et armorum uirtute uexantes et perimentes. Christiani uero milites Walbricus, Iuo, Rudolphus de Fontanis, Euerhardus de Poisat, Reiboldus Creton, Petrus filius Gisie, custodes et magistri noui presidii, non minus Turcis in lancea et omni armatura cum suis resistebant, uiam uallis eis contradicebant, interdum hinc et hinc graui strage et uulnere pereuntes.



CAP. XXXI.---Bemundus acriter impugnatur; sed auxilio fratrum superior efficitur: et qua necessitate profani remotius castra locarint.


Dum hi creberrimi assultus a Turcis aduersus nouum presidium fierent, et Turci acriter a Gallis reprimerentur, milites Corbahan pedestri agmine facto per portam insuperabilem presidii ingredientes, et montana ac deuia deserentes, Bemundum compertum habentes in nouo presidio esse, fortiter eum assiliunt. Ubi grauis belli contentio exorta est, et plurimorum occisio facta. Et fere Bemundus uictus ac sui fuissent, nisi ab omni urbe Christianis confluentibus, comes Robertus Flandrensis duxque Godefridus, licet primo assultu uictus, et Robertus Northmannorum princeps, ceterique magnifici proceres uires et opes contulissent, et Turcos in uirtute  loricatorum ab urbe et nouo presidio retrusissent. Turci ergo retrusi cum principe suo Corbahan, moram extra portam et muros abhinc per duos dies in montanis constituerunt, arbitrantes adhuc Christianis nocere. Sed pabulo herbarum in collibus minime reperto quod equis eorum sufficeret, castra amouerunt, et uadum fluminis Farfar transeuntes, longe ab urbe, spatio semimilliaris tentoriis positis consederunt. Altero uero die Corbahan, ex sententia suorum, exercitum suum copiosum sic in multis millibus in gyro ciuitatis ad obsidionem omnium portarum diuisit, ut ex omni parte inclusis peregrinis nec a dextris, nec a sinistris ullus introitus pateret, aut exitus aliquis daretur.



CAP. XXXII.---Ubi Corbahan hos et illos per singulas portas distribuit, et Tankradus menia oppugnantes aggreditur.


Sic ex omni parte locata obsidione, et paucis diebus transactis, quadam luce clarissima aliqui Turcorum milites e castris procedentes, et ad menia Antiochie equo aduolantes, sagitta et arcu corneo Gallos prouocant, sperantes pari successu preualere, quo antea in Rotgeri decollatione gloriati sunt, et insigni fama in castris Corbahan preire. Quapropter amplius et ualidius in assultu menium desudantes, ab equis descenderunt, ut liberius et sine lesione equorum in muro stantes expugnarent, et nunc pedites facti, facilius peregrinis iacula intorquerent. Tankradus autem miles acerrimus, et nunquam Turcorum sanguine satiatus, sed semper  cedi eorum inhians, comperta illorum insania, fremitu et audacia, artus ferro assuetos lorica uestiuit, assumptisque consociis equo et lancea doctissimis, et a porta quam Bemundus, cum adhuc fieret obsidio, tuebatur, inter muros et antemurale, quod uulgo Barbicanas uocant, clam egrediens, Turcos pugne intentos ex improuiso inclamans, fortiter assilit, incautos atterit et perforat. Illis uero, uiso mortis periculo, non prius ad equos recurrendi ulla fuit facultas, quam sex percussi in ultionem capitis Rotgeri, ante muros decollati, sua capita gladio amiserunt. Tankradus in gloria magna et letitia in urbem ad confratres regressus est, qui Turcorum capita secum in testimonium uictorie detulit.



CAP. XXXIII.---Christiani presidium se retinere posse desperantes demoliuntur incendio.


Alio deinde die, post castra Corbahan locata et ordinata sue cuiusque congregationis, post obsessos undique uiarum exitus et introitus, decretum est communi consilio gentilium, ut Turcorum milites ad duo millia eligantur ad expugnandum et prosternendum presidium, quod Godefridus dux ceterique comprimores firmauerant in uictoria et uirtute magna, quam audistis, quando attriti Turci, in unda Ferne fluminis submersi sunt sub ipso ponte qui trans fluuium ab urbe dirigitur, et in quo firmato presidio Reymundus egit custodiam, quousque a Christianis capta est. Nunc uero quia neglectum et uacuum erat, comes Robertus Flandrensis, accitis  quingentis uiris belligeris, aduentu gentilium audito, ipsum presidium ingressus, tueri disposuit, ne uirtus Turcorum illud subito occupans, peregrinis pontem et aquam transire uolentibus magno esset impedimento. Prefata itaque duo millia Turcorum, destinata ad ruinam presidii, in uirtute magna et armorum tumultu confluxerunt ad locum presidii, undique irruentes et impugnantes iaculis et arcu. Qui tandem pedites facti, trans uallum moliebantur currere, in ingenti turbarum stridore, et solita uociferatione rugientes, a mane usque ad inclinatam diem defensores presidii grauiter uexantes. Sed Robertus suique consodales, uidentes sibi angustias imminere ab hostibus, et scientes se crudelibus modis consumi, si uicti eorum ditioni subderentur,  uiriliter pro anima inimicis resistebant, lanceis et balistis, hostes fortiter impetentes, et uI a uallo arcentes, qui grauiter ea die hinc et hinc uulnerati fuisse referuntur. Turci uero uidentes se nichil proficere, sed omnem laborem suum incassum consumi, hos in presidio uix defensos deserentes, ad Corbahan principem multitudinis regressi sunt, uires sibi hominum augeri adhuc poscentes, et sic in crastinum presidium eiusque tutores deleri posse astruentes. Robertus autem et qui cum eo erant, uidentes Turcos recessisse, recordati sunt quod propter maius auxilium socios adissent. Quare consilio inito, in noctis caligine exierunt a munimine presidii, eo quod inualidum contra tot militum uires uideretur, et ideo presidium totum igne succenderunt,  uallumque illius diruentes, in urbem Antiochiam a confratribus recepti sunt.



CAP. XXXIu.---De magnitudine famis in populo Dei, et quam care uendebantur uilissima.

Crastino deinde sole orto, duo millia gentilium, iussu Corbahan duobus predictis millibus addita, presidium in manu robusta, in tubis et cornibus adierunt, sperantes illud repentino aggressu prosternere, inclusosque hesterna die in defensione fatigatos celeri interitu consumere. Sed uallum dirutum et munimen presidii combustum reperientes, delusi et frustrati ad tentoria sua repedauerunt. Sic undique urbe uallata, et de die in diem gentilium copiis accrescentibus, et omni parte exitum prohibentibus, tanta inter Christianos inualuit fames, ut  pane deficiente non solum camelos, asinos, equos et mulos comedere non abborrerent, sed etiam coria, que indurata et putrefacta per tres et sex annos in domibus erant reperta, nunc calidis aquis madefacta et mollificata, tum ea que recenter ab armentis auulsa, pipere, cumino aut quolibet pigmento condita, manducabant: tam graui fame arctabantur! Scio quod horrescunt aures mala et tormenta inaudite famis auscultantes, quibus populus Dei inclusus opprimebatur. Pro uno namque ouo galline, si inueniri poterat, sex denarii Lucensis monete numerabantur; pro decem fabis, denarius; pro capite unius asini, equi, bouis, cameli, byzantius unus dabatur; pro pede uel aure, sex denarii; pro uisceribus  cuiuslibet horum animalium, quinque solidi accipiebantur mutuo. Iners denique et modicum uulgus calceos suos ex corio, pre famis angustia deuorare cogebatur, plures uero radicibus urticarum ac quarumlibet siluestrium herbarum, igne coctis et mollitis miserum uentrem impleuerunt, et sic infirmati, quotidie moriendo minuebantur. Dux uero Godefridus, ut aiunt qui adfuerunt, quindecim marcas argenti pro carnibus uilissimi cameli expendit; pro capra procul dubio dapifer eius Baldricus tres marcas uenditori dedisse perhibetur.



CAP. XXXu.---Turci urbem latenter recuperare uolentes, deiecti sunt: qui post diutinam colluctationem muro depulsi, misere perierunt.

Post aliquot dies, postquam Corbahan firmauit  obsidionem in circuitu Antiochie, et omnem exitum ac introitum urbis clauserat, populumque Dei diuersis assultibus uexauerat, cibosque inferri omni parte interdixerat, clade longaque abstinentia et bellico labore Christiani afflicti et fessi, minus uigiles esse ceperunt in tuitione urbis et menium. Ergo turris quedam incustodita remansit uersus montana, eo uidelicet in loco quo munitio ex bitumine fragilis luti fundata est ad reprimendos hostes, ab obsessa porta egredientes per montana, et peregrinos diffusos persequentes, et ubi a Prouincialibus ille iuuenis captus est, in cuius redemptionem turri quadam requisita, sed a cognatis et amicis eius denegata, idem capitali sententia peremptus est. Hanc itaque turrim predictam uacuam ab inhabitatoribus quidam  audacissimi milites ex Turcis presentientes, scalas et ingenia sua latenter muro applicuerunt, sperantes in silentio noctis per eam aliquot gentiles inducere, et sic urbem amissam recuperare. Interea quidam, qui urbem lustrabat ob negotia sibi necessaria, eleuans oculos, contemplatur Turcos in medio cacumine eiusdem turris incaute deambulantes: nec mora, alta uociferatione perstrepens, socios qui in uicina turri commorabantur sollicitat, Turcos urbem inuasisse asserit, et sic commotionem magnam in populo suscitauit. Ad hec Henricus de Ascha castello, miles sua in terra nominatissimus, filius Fridelonis, unus de collateralibus ducis Godefridi, audito clamore et strepitu, scutum et gladium arripiens, uelociter ad arcem turris properat, duobus  sibi adiunctis probis tironibus, Francone scilicet et Sigemaro carnaliter cognatis, incolis uille que dicitur Mechela super Mosam fluuium, ut inimicos immissos a turri repellerent, existimantes se cum urbe ab aliquibus fratribus auro uel argento corruptis, uenditos fuisse. Turci uero cognoscentes se detectos, nec aliquo ingenio a manibus peregrinorum posse liberari, in sola spe defensionis in limine turris occurrunt, et atroci ictu gladiorum resistunt. Nam Franconem, multam uim inferentem, in cerebro percusserunt uulnere graui et uix sanabili; Sigemarum uero cognato suo subuenire uolentem, ense per aluum transfixerunt, capulo tenus, miroque et inaudito conamine fideles Christi a limine  arcebant. Tandem fidelium circumquaque crescente auxilio, et additis uiribus, Turci, fessi et spiritu exhausti pre nimio labore, ceperunt in defensione deficere, arma et brachia remittere: quorum quatuor in gladio ceciderunt; alii ab altitudine depulsi, ceruicibus, cruribus et brachiis fractis mortui sunt.



CAP. XXXuI.---De quibusdam Christianis uictum extra muros querentibus, et de nece nautarum obsessis alimenta uendentium.

Post hec peregrinis famis angustia, prout audiuistis et multo * amplius, coactis, nec aditum aliquem reperientibus ad inferendos uel acquirendos cibos, pre obsidione undique constituta, quidam de humili uulgo uitam periculo destinantes, in magna ambiguitate et formidine clam procedebant ab urbe  in umbra noctis, ad portum Simeonis, quondam illic in montanis eremite, descendentes et dato pretio a nautis et mercatoribus uictum accipientes, per uepres et fruteta in tenebris ante lucem repedare solebant. Qui uero frumentum attulerant, octauam partem Laodicensis monete, tribus marcis uendebant; caseum Flandrensem, quinque solidis; pauxillum uini uel olei, uel quodlibet uite sustentaculum quantulumcunque, graui et inaudita comparatione auri uel argenti mutuabant. Ex his aliqui, die quadam plus solito retardati, et quia nox erat breuis, in luce uelocissime diei manifestati, a Turcis trucidati et exspoliati fuisse referuntur: pauci dumis et frutetis latentes, uix liberati urbi restituti sunt. Cuius rei occasione assumpta, Turci, ad duo millia conglobati,  et ad portum predictum profecti, uniuersos illic nautas repertos repentino aggressu disturbauerunt, sagittis eos confodientes, nauesque iniecto igne comburentes, escas et omnia allata nauigio ui rapientes, asportauerunt. Sicque deinceps uendentes et ementes a portu absterruerunt, ne ultra a Christianis aliqua escarum sustentatio illic reperiri posset. Hec itaque, ubi fama crudelissima in aures Christianorum inaudite famis grauitate laborantium pertulit, iam illis diuerse Turcorum infestationes oneri esse ceperunt, multorumque animi in diuersa fluxerunt qualiter ab hac obsidione et ab imminentibus periculis euadere possent. Sic denique plurimi, quocunque conamine uel occasione exitum querentes, ab exercitu se nocte subtraxerunt.



CAP. XXXuII.---Quomodo primorum quidam desperatione uiuendi de ciuitate clam fugerint.


Talis formido uiuendique desperatio, dum abundantius inualesceret, atque cogitationes in corda multorum ascenderent pre pondere quotidiane tribulationis, quidam principales uiri de exercitu, Willhelmus Carpentarius, Willhelmusque alter, quondam familiaris et domesticus imperatoris Constantinopolitani, qui et sororem Bemundi, principis Sicilie, uxorem duxerat, adeo magnis concussi sunt terroribus ut in silentio noctis concordi consilio clam subtracti a sociis, uersus montana conuenirent, et a menibus et muro in funium depositione laxarentur. Laxati uero per deuia montium, propter Turcorum  insidias, iter sine requie habuerunt, quousque in Alexandriam minorem profecti sunt, ubi Stephanus Blesensis, ab obsidione Antiochie sequestratus causa infirmitatis, morabatur, euentum rei et finem sociorum illic auditurus. In eodem siquidem loco idem Stephanus, intelligens ab iisdem uiris, pericula confratrum de die in diem magis accreuisse nempe famis intolerantiam, Turcorum iactantiam et assultus, uirorum et equorum cladem diffisus est uite, minime se tutum credens in hoc loco, nec siccum iter insistere ausus, nauigio reditum suum ac diffugium cum predictis principibus parat. uentilato deinde rumore per Antiochiam tam egregios proceres ab urbe exisse propter timorem infestantium Turcorum, plurimi pariter fugam meditabantur et  robustorum pectora metu deficiebant, nec sic prompti erant in defensione, ut solebant, presidiumque nouum, quod in medio urbis aduersus arcem, que est in montanis, firmauerant, lentius defendebant, desperati et fuge intendentes.



CAP. XXXuIII.---uerba consolatoria clerici cuiusdam ad populum.

Ad hec quidam frater fidelissimus, genere Longobardus, uita et ordine clericus, iuxta prefatum nouum presidium consistens, desolatis Christi militibus omnibus, qui illic aderant clericis, laicis, nobilibus et ignobilibus, magnum exhibuit solatium, quo dubia corda cunctorum metuque fluxa releuauit, dicens: »Fratres uniuersi, qui laboratis fame et  pestilentia, qui Turcorum et gentilium turbis uallati mortem temporalem speratis incurrere, non hunc gratis sufferre uos credatis laborem, sed audite et pensate premium quod Dominus iehsu omnibus his redditurus est qui eius amore et gratia hac in uia morituri sunt. In initio enim huius uie quidam sacerdos uir boni testimonii et eximie conuersationis, in Italie partibus manens, mihi a pueritia notus, quadam die more solito missam celebraturus, ad diecesim sibi commissam solus carpebat iter trans spatium cuiusdam agelli: cui in affabilitatis obsequium quidam peregrinus adfuit, de uie huius instantia requirens quid super hac audierit, aut quid primum sibi de hoc uideatur quod tot regna, tot principes et uniuersum genus Christianorum sub una intentione et  desiderio ad sepulcrum Domini nostri Iesu Christi, ad sanctam confluxerint ciuitatem Ierusalem.« Qui respondit: »Diuersi diuersa super hac sentiunt uia. Alii dicunt a Deo et Domino nostro Iesu Christo hanc in omnibus peregrinis suscitatam fuisse uoluntatem; alii pro leuitate animi hanc Francigenas primores plurimumque uulgus insistere, et ob hoc in regno Hungarie et aliis regnis tot peregrinis occurrisse impedimenta; nec ideo intentionem illorum ad effectum posse pertingere putant. Unde meus adhuc hesitat animus, alioqui diu huius uie desiderio tactus et totus in ipsa intentione occupatus.« Cui protinus predictus peregrinus ait: »Non leuitate aut gratis huius uie credatis fuisse exordium,  sed a Deo, cui nichil impossibile est, dispositum; et procul dubio inter martyres Christi in aula celi noueris esse computatos, ascriptos et feliciter coronatos quicunque in hac uia morte preoccupati fuerint, qui in nomine Iesu exsules facti, puro et integro corde in dilectione Dei perseuerauerint, et sine auaritia, furto, adulterio, fornicatione se continuerint.« Presbyter uero, admirans in uerbis et promissione peregrini, quis fuerit aut de qua ortus regione perquirit, uel unde hoc certum didicerit quod gloria celesti cum beatis sint coronandi qui in hac expeditione uita decesserint. Protinus sciscitanti sacerdoti totius rei ueritatem in hunc modum detexuit, dicens: »Ego sum Ambrosius, Mediolanensium episcopus, seruus Christi. Et hoc tibi sit signum, et  uniuersis populis catholicis, uiam hanc insistentibus, quia non fallo de omnibus que de ore meo audisti. Ab hodierno tribus annis euolutis scias Christianos, qui superfuerint, post multos labores ciuitatem sanctam Ierusalem, et uictoriam de cunctis nationibus barbaris feliciter obtinere.« His dictis sine mora euanuit, nec ultra post hec uisus est. Hec se uidisse et audisse a sancto Dei episcopo idem egregius presbyter cum ueritate summa asseruit et nunc, ex quo uisio et promissio illa facta est, duo completi sunt anni; tertium adhuc restare omnibus certum est. Posthec, sicut predixit B. Ambrosius, episcopus Mediolanensium, in tertio anno Christi milites peregrini et eorum principes obtinuerunt Ierusalem et mundauerunt illic sancta, Sarracenis fugatis et  attritis.



CAP. XXXIX.---Item exhortatio principalium uirorum, et fugitiui principes quomodo Constantinopolim nauigare ceperint.

Audita hac uisione et promissione ex ueraci fratris relatione, uniuersi timore amittende presentis uite hactenus hesitantes, ac fugitiuorum principum amissione turbati, spe et desiderio uite celestis accensi, animo fiunt stabiles nec ultra aliquo metu mortis a confratribus et urbe se recedere fatentur, sed cum eis uiuere et mori, et omnia pro Christo sufferre. Godefridus dux pariter et Robertus Flandrensis fere uniuersos principes, tanta formidine concussos, ut iam fugam conspirassent, humili uulgo nesciente, miro reuocauerunt solamine, et constantes  ad omne reddiderunt periculum, in hunc modum loquentes: »Cur desperatis, de Dei auxilio diffidentes in tot aduersis que superueniunt, et confratres, humile et pedestre scilicet uulgus, fide uestra deficiente, deserere aut fugam inire disposuistis? State, et uirili animo uobis aduersantia pro Christi nomine sufferte, fratresque uestros nequaquam in tribulatione deseratis, nec Dei iram incurratis, cuius gratia et misericordia non deficiet in se confidentibus.« Hec dum cum lacrymis magnisque suspiriis ad comprimores desolatos loquerentur, uniuersorum reuixit spiritus, et deinceps stabiles cum eis in omni angustia permanserunt nullam abhinc fugam meditantes. Willhelmus et itidem Willhelmus,  Stephanus et eorum consocii formidolosi et profugi aptant naues, remos et uela alto mari inferuntur, Constantinopolim remeare disponentes, relictis fratribus in obsidione, quos nunquam a manibus Corbahan liberari posse existimabant.



CAP. XL.---Quomodo predicti uiri Grecum imperatorem ab auxilio fratrum reuocauerint.

Aliquanto autem tempore cum nauigassent, in quibusdam insulis de regno Grecorum pernoctantes, uel propter motum maris commorantes, intellexerunt Christianum imperatorem Grecorum ad urbem Finiminis peruenisse, in comitatu magno et apparatu copioso, ad succurrendum peregrinis, sicut fide promiserat, quando sacramento et federe percusso iuncti sunt illi in amicitiam. Is Turcopolos, Pincenarios,  Comanitas, Bulgaros, arcu doctos et sagitta, Danaosque bipennium armatura dimicare peritissimos, Gallos exsules, exercitum simul conductitium, populum diuersi generis a desertis locis et montanis et a maritimis insulis, ab omni scilicet regno suo spatiosissimo, ad quadraginta millia contraxit. Hunc predicti principes in hac fortitudine armatorum uirorum, equorum atque in copiis cibariorum, tentoriorum, mulorum ac camelorum inuenerunt et cum eo nouum exercitum Gallorum, circiter quadraginta millia, per longam hiemem congregatum, Tatinum quoque truncate naris, qui similiter timore attonitus, in falsa fide a sociis recesserat ad ipsum imperatorem, propter promissum auxilium legationem laturus, quam minime fideliter peregit, non ultra  Antiochiam reuersus. Imperator ingressos ad se principes recognoscens, miratur ualde quomodo a sociis diuis habeantur, ac percontatur de statu fidelium Christi commilitonum, de salute ducis Godefridi, Reymundi comitis et episcopi Podiensis, utrum in prospero uel aduerso eorum res sita sit. Respondent eos minime in prosperitate et salute esse, sed sic obsessos a Corbahan, principe Corrozan, et a nationibus gentilium, ut ne unus quidem patescat aditus uel exitus a tam spatiosa urbe, et quod nunquam manus illorum, nisi furtim aliqui possint euadere. Deferebant autem quanta fame arctarentur, quomodo mercatores et naues odio illorum Turci attriuissent. Nullum uero ex omnibus uiuere posse fatebantur a facie tante multitudinis, seipsos uix in astutia  sua liberatos, suggerentes imperatori ut rediret, nec frustra suum exercitum uexaret ad tantas hostium copias.



CAP. XLI.---Alii quidam principes fugam meditantes bonorum uirorum exhortationibus retinentur.

Imperator his Christianorum auditis periculis, et gentilium copiis compertis, cum primatibus suis habito consilio, tremens ac stupefactus, protinus totum redire precepit exercitum. Quin terram Romanie, quondam iniuste a Solymano sibi ablatam, sed nunc peregrinorum uiribus restitutam, incendio et preda uastauit, urbes et presidia uniuersa subuertit, ne forte a Solymano recuperata illi seruitio prodessent. Tantus ergo rumor imperatoris regressi, et sui exercitus  dispersi, menia Antiochie transuolans, peregrinorum corda magno dolore infixit, et multum andacie ab eorum excussit animis. Ideo sepius principes exercitus Christi consilium conferebant, quatenus si aliqua arte ualerent, clam ab urbe recedentes, humile uulgus illic in periculo relinquerent. Quod dux Godefridus, Robertus Flandrensis et episcopus Podiensis intelligentes, iterum eos confortare ceperunt, sic ad uniuersos loquentes: »Non turbemini, neque formidet cor uestrum in hac imperatoris uulgata reuersione. Potens est Deus de manu inimicorum nos liberare. Tantum stabiles estote in amore Christi, et nunquam fraudem hanc in fratres uestros faciatis, ut fugam, clam ab eis subtracti, ineatis. Procul dubio enim si fugam inieritis pre timore inimicorum,  Corbahan et omnis multitudo illius uos persequentur; et nequaquam manus illorum effug etis, cum primum fama uestre fuge ad aures eorum peruenerit. Stemus igitur, et in proposito uite nostre in nomine Domini moriamur.« Ad hec uerba uniuersi stabiles facti sunt, et cum fratribus mori et uiuere statuerunt.



CAP. XLII.---De milite Christiano, cuius equus cum fugiente cecidit.

Corbanan et omnes legiones gentilium, audito imperatoris recessu, amplius assultu inualescebant, et in globis suis e castris procedentes, insidiabantur, si quis ab urbe procederet, quem solito more detruncare possent. Quadam igitur die quosdam Turcos,  sub eadem intentione in giobo quadraginta militum ab hospitio tabernaculorum egressos, Christiani a menibus urbis speculantur. Quibus, licet tristes et exterriti de aduersis sibi rebus, protinus trans uada Ferne aliqui armati occurrerunt, sed extemplo ab ipsis Turcis repressi, trans uadum fugientes, alio steterunt in littore, uidentes se famelicorum equorum cursibus non posse contendere. Tandem post plurimam sagittarum grandinem, Turcos procul ab amne remeantes quidam robusti pectoris miles, adhuc sui equi fidens uirtute, et sociorum uires post tergum sequi existimans, immoderato cursu persequitur: sed nemine sociorum ad auxilium sequi presumente, duo atrocissimi equites ex globo in faciem peregrini equos laxis frenis reiiciunt, et in fugam reditum ueloci  equorum urgent leuitate, remensis eadem uia ad socios noualibus: cui in impetu et offensione pedis equus humi totus corruit, et sic fere in extremo uite sue constitutus est. Lapso itaque et auxilio penitus destituto, cum iam prope ad feriendum adfuissent carnifices, sic equi eorum immobiles perstiterunt, calcaria obliti, ac si in fronte percussi, retro ire compellerentur, donec peregrinus miles equum in pedibus resurgentem ascenderet, et Deo ac Domino Iesu Christo donante, fugam ad sociorum stationem iteraret. Uniuersi in littore et menibus ad spectacula stantes pre gaudio lacrymati sunt, sic incolumi fratre recepto, in cuius liberatione manifeste digitum Dei adfuisse experti sunt.



CAP. XLIII.---De inuentione Dominice lancee.


In hac itaque famis afflictione quam audistis, et timore obsidionis, et sollicitudine insidiarum assultuumque quos a foris Turci adhuc assidue inferebant, populoque Dei humiliato ac desperato, clericus quidam de terra Prouincie per uisionem sibi lanceam reuelatam asseruit, qua Dominus noster iehsu Christus in latere perforatus est. Hic enim clericus episcopo Podiensi, domino Reymero, et Reymundo comiti locum, quo pretiosum thesaurum lance reperirent, retulit, uidelicet in ecclesia B. Petri apostolorum principis, uisionem suam sub omni ueritate, qua potuit, attestatus. Qui uerbis illius credentes, ad locum quem clericus asserebat, communi decreto uenerunt. In quo fodientes, lanceam, sicut a clerico  didicerant, inuenerunt; inuentam autem in presentiam omnium Christianorum principum in ipso oratorio protulerunt, plurimum hanc diuulgantes et ostro pretioso inuoluentes. In huius denique inuentione spes et letitia magna facta est in populo Christianorum, qui non modica celebritate et oblatione innumerabilis auri et argenti hanc uenerati sunt.



CAP. XLIu.---Ubi Petrus legatione fungitur apud Corbahan, principem obsidionis.

Transactis deinde aliquot diebus, omnis primatus et duces Christiani exercitus adhuc hesitantes et uite diffidentes in tot aduersitatibus, et famis pestilentia, bellumque cum tot nationibus committere metuentes, eo quod uiribus hominum et equorum ualetudine exhausti essent, consilio inito, decreuerunt  legationem mittere Corbahan magistro et principi exercitus et obsidionis. Sed neminem inuenerunt qui tam ferocissimo et superbo loqui auderet, quousque Petrus, qui principium huius uie exstitit, se iturum indubitanter obtulit, et homini magnifica nuntia dicturum. Sine mora iniuncta sibi legatione a duce Godefrido, Bemundo et aliis principibus, Petrus predictus statura pusillus, sed meritis magnus, ad tentorium Corbahan, in medio gentilium iter presumens, Deo protegente solus peruenit. Cui per interpretes nuntia Christianorum in hunc modum retulit: »Corbahan, princeps clarissime et gloriosissime in tuo regno, nuntius sum Godefridi ducis, Bemundi et principum totius Christiane multitudinis: decreta et consilium eorum, quod porto, ne  dedigneris accipere. Ductores Christiani exercitus decreuerunt, si Christo Domino, qui uerus est Deus et Dei Filius, credere concesseris, et gentilium spurcitiis abrenuntiaueris, tui fieri milites, et Antiochiam ciuitatem in manu tua restituentes, tibi sicut domino et principi seruire parati sunt.« Quod audire, ne dum facere, contempsit. Petrum uero Eremitam sacrilegos ritus suos et sectam gentilium edocet, asserens se nunquam ab hac recedere.



CAP. XLu.---Item de eodem, et quam tumide princeps uerba legationis acceperit.

Petrus, audito Corbahan, nempe quod in derisum nomen et admonitionem Christiane fidei acciperet, alia ei aperuit nuntia: »uisum est, inquit, adhuc  Christianis principibus, quandoquidem tam egregios homines tibi subdi recusas, et Christianus fieri renuntias, ut uiginti tirones de tua eligas multitudine, quod etiam Christiani facient, et datis utrinque obsidibus, et facto iuramento utrinque tu in deo tuo ipsi in Deo suo, singulari certamine in medio confligant. Et si Christianis uictoria non contigerit, ipsi in terram suam pacifice et sine damno redeant, Antiochiam tibi reddentes; si uero tui triumphare nequiuerint, pacifice tu tuique ab obsidione repedetis, urbem et terram nobis relinquentes, et non patiaris tantum exercitum perire mutuo confligentem. Si autem hoc a Christianis decretum contempseris, certus sis quia crastina luce uniuersi tecum prelia conserent.« Corbahan, his auditis, Petro in superbia  magna respondit: »Unum, Petre, te scire uolo quod Christiani eligant, scilicet ut omnis imberbis iuuentus ad nos transeant, mihi et domino meo, regi Corrozan, seruientes, quos magnis beneficiis et muneribus ditabimus; puelle adhuc intacte similiter ad nos accessum habeant et uiuendi licentiam; barbati uero et aliquam canitiem habentes cum mulieribus nuptis decollandi sunt. Alioqui nulli parcam etati, sed omnes delebo in ore gladii; quos autem uoluero, in catenis et uinculis ferreis abducam.« Hoc dicto ostendit ei omnis generis catenarum et uinculorum copiam innumerabilem et inauditam.



CAP. XLuI.---Petrus reuertitur, responsio maioribus aperitur, et quid facto opus sit in commune discutitur.

 Petrus ad hec a Corbahan accepta licentia redeundi, urbem Antiochiam introiuit, renuntiaturus iactantiam quam audiuerat a Corbahan. Et ecce uniuersi principes in circuitu Petri conglobantur cum ceteris Christianis militibus, quid Corbahan responderit, auscultare desiderantes et scire utrum bellum attulerit, aut aliquod fedus pacis constituende. Petrus circumfusus fidelium turbis, Corbahan bellum desiderare indicat, nichilque nisi in superbia magna et fiducia multitudinis sue locutum fuisse asserit, et cetera minarum, que audierat, referre incipit. Sed eum procedere ulterius dux Godefridus non patitur; sed seorsum ductum monuit, ne quidquam de omnibus que audierat ulli indicet, ne populus, pre timore et augustia deficiens, a bello subtraheretur.  Iam trium hebdomadarum et totidem dierum processerat tempus quo populus Christianus obsessus cepit angustiari penuria necessariorum et defectione panis. Unde non ultra sufferre hec ualentes, inuicem consultum uadunt magni et parui, dicentes utilius esse mori in bello quam fame tam crudeli perire, et de die in diem populum attenuari et mori.



CAP. XLuII.---Bellum indicitur, omnes quasi morituri in crastinum preparantur, et distribute acies sub ducibus ordinantur.

Ad hanc uocem conquerentis populi indicitur bellum crastina die futurum: omnibusque iubetur ut in orationibus pernoctent, et delictorum suorum  confessionibus purgati, Dominici corporis et sanguinis sacramento muniantur, sicque in primo diei diluculo armis accingantur. Mane autem facto, omnes in armis, loricis et galeis, Christiani milites conuenerunt quarta Kal. Iulii, et acies ordinant adhuc intra urbem commorantes. Hugonem Magnum, fratrem regis Francie, prefecerunt prime aciei ductorem, et signiferum constituerunt equitum et peditum. Robertus, comes Flandrie, et Robertus, princeps Northmanorum, duabus preficiuntur aciebus, et sic iuncti hi duo propinqui in uno latere constituuntur. Episcopus uero Podiensis suam per se aciem uersus montana dirigebat, erecta in medio illius cuneo lancea, quam repererant, et in manibus cuiusdam clerici constituta. Petrus de Stadeneis,  Reinardus de Tul, frater eius Wernerus de Greis, Henricus de Ascha, Reinardus de Hemersbach, Walterus de Dromedart, suum cuneum regere disponuntur uersus hec montana et uiam que ducit ad portum maris Simeonis predicti quondam eremite. Comes Reinboldus de Oringis, Lodewicus de Monzons, Lambertus filius Cunonis de Monte acuto, unius aciei ordini preesse destinantur. Dux Godefridus cum Teutonicis, Alemanis, Bawaris, Saxonibus, Lotharingis, ex duobus millibus equitum et peditum suam aciem composuit, quorum manus et gladius solet esse seuissimus in ceruicibus inimicorum. Tankradus, solus suam aciem ex equitibus et peditibus constituit. Hugo de S. Paulo, et filius eius  Engelradus, Thomas de Feria castro, Baldewinus de Burg, Robertus filius Gerhardi, Reymundus de Peleiz, Reinoldus Beluacensis, Walo de Calmont, Euerhardus de Poisat, Drogo de Monzei, Rudolfus filius Godefridi, Conans Britannus, Rudolfus similiter Britannus, hi omnes duas acies regere eliguntur. Gastus de Berdeiz, Gerhardus de Rosselon ciuitate, Willhelmus de Montpelir, acie tantum una contenti sunt. Bemundus de Sicilia in extrema acie, que erat densissima, equitibus et peditibus ductor attitulatur, ut ceteras acies tueretur, et forte auxilio indigentibus subueniret.



CAP. XLuIII.---Relicto in urbe Reymundo comite, fideles portis erumpunt, quibus gentiles a magistra arce signo accepto occurrunt.

 Sic omnibus istis ordinatis et dispositis, comitem Reymundum, aliquantulum infirmitate laborantem, ad tuendam urbem propter Turcos, qui erant in eminentiore arce cum Sansadonia, filio Darsiani, reliquerunt cum plurima uirtute Christianorum. Hoc expleto, omnes unanimiter, sicut ordinati erant, et principes singuli cum suis aciebus aperta porta qua porrigitur trans Fernam pons lapideus, aduersus Barbarorum legiones procedere decreuerunt, in uexillis mille uariis et decoris, in loricis et galeis. Corbahan similiter et Solymanus in dextro et sinistro cornu, in fronte et a tergo, multiplices statuunt acies, arcus osseos et corneos in manibus ad pugnandum tenentes, celerique pede a castris procedentes,  Christianis obuiam inuehuntur, ut primi grandine sagittarum certamen ineant, buccina, tubis et cornibus intolerabili clamore intonantes. Prouiderant enim sibi non solum ex legatione Petri, qui bellum in crastino eis predixerat affuturum; sed quotidie suspecti et solliciti erant ne Christiani ex improuiso bellum cum eis committerent. Unde ad arcem Sansadonie nuntios assidue dirigebant, quatenus si quando persentiret Christianos armari, aut hortari ad pugnam, eis nuntiaret, eo quod ab arce, in supercilio montis sita, spectaculum rerum uniuersarum undique in urbe habuerit: quo et ipsi parati et cuneati occurrere possent, et minus prouisis Galli nocerent. Sansadonias nuntia mittere negat sed pannum latissimum nigerrimi et horrendi coloris,  in summitate hastarum prefixum, in culmine sue arcis erigere pollicetur, deinde horrisona buccina uehementer perstrepere et ita gentiles certos reddere de apparatu belli Christianorum. Hunc itaque pannum fuscum in signum conserendi Martis erigens in montanis, super ipsam predictam arcem fixit, eadem hora qua Christianorum apparatus summo diluculo fieri ceperunt, et acies ordinabantur: ut uiso hoc signo, etiam gentiles ad resistendum prouiderent, arma et acies ordinarent. Protinus panni huius signo et fragore buccine, horribiliter tonantis, premoniti, densantur et cuneantur, et Christianis turmis in occursum tendunt, ab equis circiter duo millia descendentes, ad prohibendum pontem eiusque fluuii transitum.



CAP. XLIX.---Christi populus in prima acie uictor gentilium fumo impeditur.


Christiani autem principes in eadem porta ordinati et conglobati, suspicantes ac prescientes Turcos in arcu et sagitta sibi in exitu suo aduersaturos, omnem manum sagittariorum pedestris uulgi premiserunt a porta trans pontem et fluuium Farfar. Qui Deo fauente pontem anticipantes, in Turcos sagitta infestos irruerunt, scuto tectis pectoribus resistentes, et a loco amouentes, quousque ad stationem equorum ipsorum sagitta Christianorum transuolante, peruentum est. Turci itaque, qui ad pontem ab equis descendentes pede precurrerant, uidentes se non posse obsistere, nec uiros Christianos a ponte abigere, sed equos suos posse sagittarum  grandine perire, uersi in fugam et ad equos quantocius properantes, ipsos ascenderunt: et sic liberum exitum Christianis, licet inuiti, concesserunt. Ad hec Anselmus de Riburgis monte, qui erat in prima hac acie constitutus cum Hugone Magno, gaudens prospero successu et prima uictoria fidelium, uibrata hasta medio Turcorum inuoluitur; qui hos deiecit, hos perforat, alios resupinat, et ingenti illorum occisione laborat. Hugo siquidem Magnus, uidens quod Anselmus sine aliquo timore mortis hostes represserat, sine mora aduolat, simili cede muletans inimicorum cateruas. Robertus Flandrensis, Robertus Northmannorum comes, Baldewinus Hamaicorum princeps. Eustachius quoque, audacter  et fortiter cum hostilibus cuneis luctabantur, quos non modica strage interemerunt. Solymanus uero dux Turcorum, miles seuissimus, et Rossilion consocius eius, unus ex quatuor capitalibus Antiochie sub Darsiano rege, cum suis cuneis circiter quindecim millibus a cetera multitudine sequestrati, aduersus hec montana et uiam, que respicit ad portum Simeonis, festinato contendunt: ut si Christiani uicti forte illuc fugam meditarentur ad maritima, eis occursarent, et incautos attererent. Hoc in proposito auide feruentes, properata uia plus solito, super aciem Reinardi comitis, Petri de Stradeneis, Walteri de Dromedart, Henrici de Ascha, Reinardi de Hemersbach, militis illustrissimi, Werneri de Greis casu irruerunt; quibus subito ad impedimentum  ignem proiecerunt ab ollis in faciem terre, quo eorum transitus erat ad societatem Christianorum. Ignis itaque ut hesit terre, arreptis herbis aridis et frondibus siccis ueprium, statim uires in altitudine et amplitudine acquisiuit, et sic a uento suscitata nebula, fumus concreuit tenebrosus, solummodo oculos fidelium obumbrans, et aspectum impediens.



CAP. L.---Peregrini multifarie dissipantur; acies Bemundi in mortis articulo posita Godefrido duci nuntiatur.

Igitur Turci callide eos post fumi nebulam insequentes, errore caliginis dissociatos alios trucidabant, alios sagittis transfigebant. Solummodo equis insidentes uelocitate equorum euaserunt, sed non  omnino illesi a sagittis: peditum uero trecenti occisi, et pars in uinculis retenta est. Karieth autem Turcus de ciuitate Caran, uiso Solymani prospero successu in contritione aciei Reinardi, Petri, Werneri et ceterorum, confidentius iter accelerans, in circuitu una cum principe Damascenorum a montanis iuxta ciuitatem et Fernam fluuium descendit, appropinquante simul Brodoan de Alapia ciuitate Turcorum, ad coronandam aciem Bemundi, que erat extrema, peditibus et Francigenis plurimum densata: quam incurrentes, sagittis et uirtute suorum irrumpere ac dispergere conati sunt. Oppressi siquidem uiribus Turcorum, et fraude astutorum hominum circumuenti, comitatus Bemundi in miserum et anxium globum, quasi oues inter lupos  periture, cogebantur, nec ultra reniti ualebant, sed in proximo erat, ut morituri undique ab infidelibus turmis inuoluerentur. At Godefridum ducem cum Buldagi, Amasa, Besa et Balduc atrociter dimicantem, et in nomine Iesu, Filii Dei uiui, triumphantem, nuntius trans spatium uie unius, uocis percurrens, flebili rogatu pulsat et admonet, ut respiciat et cognoscat quam in arcto res Bemundi sueque societatis sit sita: quibus, ni cito subueniret, omnes in breuia Turcis consumi asserebat.



CAP. LI.---Dux hostes fugat et proterit, fratres a porta mortis educit.

Godefridus dux, ex relatione uelocis nuntii Bemundi intellecta inuasione sueque aciei a Turcis  fere coronate, eleuans oculos, iam intuetur quomodo uirtus Bemundi et cohortes illius pondere belli fatigabantur, et uix inimicorum uires sufferebant. Unde festinus in faciem aduersariorum cum Alemanis, Bawaris, Saxonibus, Lotharingis, Teutotonicis, et Romanis, qui in sua erant acie, aduolat in uexillis ostreis uariis et decoris, ut uires gentilium repelleret, et in angustia positis subueniret. Hugo uero Magnus, qui in exitu prime aciei a ponte, qui ab urbe trans Farfar porrigitur, fugatis Turcis et attritis, spatium campi cum Christianorum premissis sagittariis uictor obtinebat, uidens quod ducis Godefridi acies et uexilla reuertebantur uia que ducit ad fluuium Farfar, una ipse festinus eodem itinere ad aciem ducis cum sua legione ad  uires et arma augenda refertur, sciens quia hac parte maior angustia belli ingruebat. Moderabantur ambo principes cursus suorum equitum, secundum quod pedites appropinquare poterant. Quos ubi Turci indubitanter in se tendere uiderunt ad subueniendum Christianis consociis, paulatim ab inuasione et assultu ceperunt subtrahi; et dato dorso remensi uiam, ad tabernacula sua fugam arripiunt, duce cum Christianis tironibus atrociter insequente et cedente



CAP. LII.---Item de eodem.

Tandem superato quodam humili et modico torrente, a montanis defluente, paululum Christianis militibus in ualle retardatis, Turci in uertice cuiusdam montis consistentes, ad defensionem frena reiiciunt,  et sagittis suis Gallos insequentes absterrere nituntur. Ad hoc peregrini Teutonici, corda intrepida habentes, altis uocibus Christi clementia inuocata, obsistentes Turcos indubitanter incurrunt, quos tunc et deinceps sic in fugam continuam mittunt, ut non aliquis eorum stare aut remordere in eodem conflictu presumeret. Bemundus ergo princeps magnus, et Adam filius Michelis, uisa uirtute Godefridi resistentis, et populum alleuiantis, et quia cede cum suis inter hostium agmina fulminabat, cum omni acie et fortitudine quam ultimus regebat, abrumpit moras, et in impetu ac uociferatione per medias Turcorum acies infertur. Quorum immanissima strage facta sic campi operiebantur corporibus occisorum, quasi grandine hinc et hinc seuissime  commistis cuneis. Sed, Deo auxiliante, ingrauatum est bellum gentibus; totumque prelii pondus uersum est illis in contrarium. Corbahan autem superbus, qui ampliores sibi retinuerat uires et copias, et a sinistris Christianorum stationem occupauerat, nequaquam suis fugitiuis et attritis sociis ad opem contendere poterat. Nam illi Podiensis episcopus cum omni manu Prouincialium fortiter in faciem resistebat, eique lanceam Dominicam semper opponebat. Unde colligendum est quod, Deo et Domino nostro Iesu operante, uirtus illius, diuinitus sibi timore immisso, elanguit, et corda suorum fremuerunt: quia sic immobilis permanebat in obstaculo et uisione celestis armature, ac si omnis  pugne immemor cum infinito suo satellite haberetur.



CAP. LIII.---Corbahan, uictis suis, spem uiuendi ponit in fuga, quem Podiensis episcopus insectatur.

Sic, Deo uolente, in stupore et exstasi posito quidam adfuit, sinistra illi portans nuntia, et dicens: »Corbahan, princeps illustrissime, quid longius moram protrahis aduersus hanc Christianorum aciem? annon uides quomodo tuus, quem eduxisti, exercitus, uictus et attritus fuga dilapsus est? ecce in castra tua tuorumque Galli diffusi spolia auferunt, et res uniuersas colligunt, et ecce sine mora ad te peruenturi sunt.« Corbahan hac tristi et dura legatione pulsatus, eleuatis oculis uidens acies suas fuga defluxisse, continuo ipse cum omni comitatu  suo dorsa uertit in fugam, uia qua uenerat, ad regnum Corrozan et flumen Euphratem insistens. Quem sacer episcopus cum omni acie sua persecutus est, non longe tamen, pre defectione equorum et peditum lassitudine. Defecerant enim Christianis equi quos a Gallia eduxerant, pre diuersis plagis, ut affirmant ex ueritate qui aderant. Nam uix ducenti supererant equi bello apti, in die qua prelium cum tot nationibus gentilium commiserunt.



CAP. LIu.---Ubi notantur principes qui pre inopia mendicant.

Plurimi siquidem egregii milites et nobilissimi, quorum latet numerus, equis mortuis et pre famis inopia consumptis, in numero peditum computati, pedites prelia discebant, qui a pueri euo semper  equis assueti et inuecti certamen inire solebant. Ex his uero egregiis uiris, qui mulum aut asinum, uel uile iumentum, uel palefridum tunc acquirere poterat, pro equo utebatur: inter quos fortissimi et ditissimi sua in terra principes asino insidentes certamen inierunt: nec mirum. Nam diu deficiente illis proprio sumptu, egentes mendicauerant, et suis armis uenditis propter inopiam, armis Turcorum insuetis et incongruis in bello utebantur. Horum in numero Hartmanus, diues et nobilissimus, unus de prepotentibus in terra Alemanie fuisse, asinoque insidens, umbonem Turci et gladium tantum in die illo ad pugnam habuisse perhibetur: nec mirum. Nam rebus omnibus exhaustus, lorica, galea et armis  uenditis, diu mendicauerat, et eo fere peruenerat, quod nec mendicando uiuere poterat. Peruenerat una Henricus de Ascha, miles nobilis et laude militari dignus. Sed dux Godefridus gloriosus, illorum misertus, panem unum cum portione carnis uel piscis ex proprio sumptu Hartmano constituit; Henricum uero, quia miles et homo suus multis sibi seruierat annis et bellorum periculis, conuiuam et mense sue socium attitulauit.



CAP. Lu.---De eadem re, et fuga et cede hostium.

Super his miseriis et attenuationibus nobilium procerum, mirantur solummodo hi qui nunquam huic simile audierunt, nec mala uiderunt, que in tam longo exsilio contigerunt, tam egregiis uiris, sed non mirantur qui ipsum ducem Godefridum et  Robertum, principem Flandrie, ad ultimum egere rebus et equis se uidisse testati sunt. Eguit siquidem dux Godefridus, qui equum, in quo die magni belli sedit, dono comitis Reymundi suscepit, multa prece extortum. Nam defecerat illi pecunia pre angustia memorate famis, et nimia largitione eleemosynarum et rerum, quas in mendicis et attenuatis militibus expendit. Eguit pariter Robertus, ditissimus et potentissimus princeps pinguis Flandrie quem sepius in exercitu mendicasse asserunt, qui affuerunt et oculis inspexerunt; ipsumque equum quem in die belli ascenderat, mendicando acquisiuisse, multorum relatione didicimus. His denique equis, labore acquisitis, nunc tam egregii principes in die belli inuicti aduersus infidelium acies, considerantes  Corbahan cum omni comitatu suo terga uertisse, ueloci cursu post eum frena dirigunt, cedendoque et sternendo fuga deficientes et fugientes, in spatio trium milliarum sine intermissione insecuti sunt. Tankradus, qui etiam Christianorum aciem dirigebat, ut fugam persensit aduersariorum, una cum equestri manu in cede illorum affuit uelociter, quos uia sex milliarium fugientes insecutus est. Corbahan, uiso suorum diffugio et exercitus sui dispersione, semper intendebat fuge, quousque ad Euphratem, fluuium magnum, perueniens, cum suis nauigio elapsus est.



CAP. LuI.---De direptione castrorum et diuersitate uinculorum.

His prefatis Christianorum principibus auide inimicorum  cedi et insecutioni intendentibus, societas comitis Reymundi et episcopi Reymeri prede inhians, et spoliis Turcorum, in loco eodem quo uictoria data est, parum persequens, permansit; et grandia spolia auri, bysantiorum, frumenti, uini, uestimentorum et papilionum depredata est. Alii uero qui pugne intenti erant, uidentes illos spoliis manus inferre, eadem auaritia corrupti, manus similiter prede iniicientes, cum spoliis copiosis et infinitis in laude et letitia et uoce exsultationis Antiochiam reuersi sunt: et qui ante inopes erant et famelici, nunc omnibus bonis satiati sunt. Codices uero innumerabiles in iisdem castris gentilium repererunt, in quibus sacrilegi ritus Sarracenorum et Turcorum  inscripti erant, et nefanda crimina ariolorum et aruspicum cum characteribus exsecrabilibus. Catenarum, uinculorum, laqueorum ex funibus et ferro coriisque taurinis et equinis diuersa genera ibidem in tentoriis reperta sunt ad uinculandos Christianos: que omnia Antiochiam allata sunt, plurimo numero infinita, cum plurimis rebus et tentoriis, et cum tentorio ipsius Corbahan, quod in modum ciuitatis turribus et menibus diuersi coloris et pretiosi serici edificatum erat. Habebat idem mirabile tentorium uicos a se defluentes, in quibus duo hominum millia spatiose habitasse referuntur. Mulieres, pueri teneri et adhuc lactantes, quotquot in castris reperti sunt, alii trucidati, alii equorum pedibus conculcati, misero et lacero cadauere campos impleuerunt,  destituti suorum auxilio gentilium de bello terga uertentium. Cetera que in hoc bello acta sunt, tam in populo Christiano quam gentili, que  etiam in obsidione urbis Antiochie mira et inaudita gesta sunt, nullius stylo, nullius memoria estimo retinenda, tot tamque diuersa fuisse referuntur.



LIBER QUINTUS.



CAPUT PRIMUM.---De diuinorum mysteriorum restitutione, et de patriarche recollatione.


Accepta hac uictoria in campo Antiochie, magne et regie ciuitatis Syrie, episcopus Podiensis et ceteri principes, a fuga et cede exercitus Corbahan reuersi in prefate urbis menia, basilicam B. Petri  apostoli, quam Turci suis sacrilegis ritibus profanauerant, ab omni inquinamento mundantes, altaria sancta, que subuersa erant, in omni honestate reedificauerunt, imaginem uero Domini nostri Iesu Christi et figuras sanctorum, quas in modum uiuentis persone obcecatas et obductas cemento obscurauerant, summa reuerentia renouabant, cultores catholicos in exsequendis ibidem diuinis mysteriis restituentes in omni clero tam Grecorum quam Latinorum. Deinde ex ostro purissimo et serico pretioso et reliquis ornamentis, que in Antiochia sunt reperta, infulas, dalmaticas, cappas et omnem decorem ad usus ecclesiarum Dei uiui fieri constituerunt, quibus diuina officia in templo B. Petri celebraturi sacerdotes et ministri ornarentur, uel  quando in processione Dominicarum dierum, aut in celebri festo, ad oratorium S. Marie, matris Domini nostri Iesu Christi, in psalmis et hymnis migrarent. Hoc idem oratorium breui interuallo distans ab ecclesia B. Petri, adhuc ab iisdem Turcis inuiolatum et intactum permansit, et Christianis, inter se post sibi subiugatam urbem dono et licentia eorum commorantibus, solummodo concessum est. Patriarcham uero urbis, uirum clarissimum et Christianissimum, quem Turci, cum adhuc Christianorum obsidione circumdarentur, sepius funibus astrictum uiuum ad menia suspenderunt in oculis omnium, ad augendas Christiano populo molestias, et cuius pedes frequenter compedum lesione attriuerant, decenter in cathedra sua relocauerunt, et principem Antiochie cum omni  subiectione et religione prefecerunt.



CAP. II.---Quibus principibus subiecta sit Antiochia.

His itaque diuinis rebus prelatis et preordinatis, Bemundum dominum et aduocatum urbis constituerunt, eo quod multum in traditione urbis expendisset, plurimumque laboris pertulisset, ut custodias per turres et menia aduersus Turcorum insidias faceret. Bemundus assumpta potestate et dominio urbis, in presidio quod in eminentiore loco in montanis habetur, sedem et custodiam suorum posuit, nulla illic Turcorum defensione sibi aduersante. Nam audita fuga et contritione suorum, Sansadonias, et qui in arce erant, pariter etiam  ipsi per montana fugerunt, uacuum et immunitum relinquentes presidium. uerum Reymundus comes de regione Prouincie, semper insatiatus desiderio acquirendi, turrim eam, que ponti Ferne imminet uersus portum S. Simeonis, inuadens, suo muniuit satellitio, partemque hanc urbis sue ditioni subesse  cegit. Ceteri uero principes, Godefridus dux, Robertus Flandrensis, Robertus, princeps Northmannorum, cunctique qui non minus laboris circa urbem pertulerant, minime urbi preesse, aut eius redditus uel tributa sibi impertiri quesiuerunt, nolentes fidem et sacramentum, imperatori Constantinopolis factum, uiolare. Iurauerant enim sibi, ut si caperetur Antiochia, quia de regno eius erat, sicut Nicea cum omnibus castellis et urbibus, ad regnum eius pertinentibus, sibi reseruarent, sueque maiestati restituerent. Ex tunc et deinceps Bemundus comiti Reymundo cepit inuidere, sed tamen occulte.



CAP. III.---De duobus principibus directis, quorum unus periit, alter uix euasit.

 Predicti uero principes, quibus cure erat fidem et iusiurandum seruare, Baldewinum Hamaicorum comitem, una cum Hugone Magno, fratre regis Francie, paulo post uictoriam a Deo collatam direxerunt in legationem ad ipsum imperatorem Grecorum, ut causam ab eo inuestigarent, cur tam impie se gesserit erga populum Dei; et auxilium, quod pollicitus esset, cur in tanta necessitate exhibere neglexerit, cum in aliquo eos fallaces aut seductores adhuc inuenire nequiuerit. Iniunctum est etiam illis ut eidem imperatori dicerent quomodo ab omni promissione et sacramento principes exercitus soluti haberentur, eo quod omnia que promiserat auxilia ex timidorum et fugitiuorum suggestione  mentitus esset. Sic quidem duo predicti principes, assumpta sociorum confratrum legatione, ad ipsum imperatorem uiam insistunt per mediam Romaniam. Ubi in confinio Nicee in insidias Turcopolorum forte inciderunt, non a dextris uel a sinistris declinare ualentes. Turcopoli itaque, gens impia et dicta Christiana nomine non opere, qui et Turco patre et Greca matre procreati, uidentes uiros sibi inter manus oblatos, subito irruerunt in eos, Baldewinumque, qui Hugonem aliquantulum precesserat, ut aiunt, sagittis confixerunt; quidam uero asserunt quod uiuum illum et captiuum abduxerint; sed latet usque in hodiernum diem, quo fine tam nobilissimus  et Christianissimus princeps perierit. Hugo autem Magnus, qui modico interuallo uiam post Baldewinum continuabat, cernens angustias anime illius, celeri cursu iter remensus est ad siluam quamdam, montibus contiguam, cuius absconsione protectus, manus impiorum inuasit.



CAP. Iu.---De plaga mortalitatis, que facta est in populo Dei.

Post hec, ex omni parte crebro affluente nauigio in cibariis ad portum S. Simeonis, et peregrinis in uictoria Dei ab obsidione harbarorum liberatis, felici abundantia cibariorum, omniumque necessariorum fructibus, plaga maxime mortalitatis facta est intra urbem Antiochiam, qua plurima et innumerabilis multitudo Christiani exercitus tam nobilium  procerum quam humilis uulgi absumpta est. Hac clade mortifera primum uenerabilis presul de Podio percussus, uitam finiuit Kal. Augusti: quem nimia lamentatione nobiles et ignobiles deflentes, in ipsa basilica S. Petri sepulture contulerunt, in eodem loco quo lancea Dominica reperta est. Sepulto itaque tam uenerabili sacerdote, amplior et grauior inualuit hec plaga seuissima, et morte minui adeo Christianorum cepit exercitus, ut per spatium ferme sex mensium uix aliqua oriretur dies, quin centum et quinquaginta uel triginta ad minus, tam nobiles quam ignobiles spiritum uite exhalarent. Eiusdem cladis atrocitate Henricus de Ascha, miles nobilis genere, moriens occubuit in castello Turbaysel, illic catholice sepultus. Reinardus pariter de Hemersbach,  miles clarissimus opere et genere, uitam amisit, sepultus in atrio basilice B. Petri apostolorum principis. Preterea multi tam equites quam pedites, nobiles et ignobiles, monachi et clerici, parui et magni, quin et sexus femineus, supra centum millia sine ferro morte uastati sunt.



CAP. u.---De insidiis Turcorum, et de quodam Folkero et uxore eius.

Interea multi gaudentes pace et uictoria, mortalitatemque hanc uitantes, et causa necessariorum dum uiam frequenter Rohas insisterent, sperantes aliquid accipere de manu Baldewini, plurimas insidias et cedes a Turcis, qui habitabant in presidio Hasart, patiebantur, et sepius capti aliqui abducebantur.  Quadam autem die quidam Folkerus, miles egregius, de castro Bullon ortus, dum cum uxore sua, que erat forme elegantis, Rohas cum ceteris fratribus iter faceret, forte in Turcorum insidiantium manus incidit: qui illico cum ceteris, post multam defensionem uictus ac decollatus est. Uxor uero illius quia multum pre honestate uultus sui placuit in oculis eorum, capta in presidium Hasart abducta est. Princeps ergo et dominus presidii hanc honorifice tractari iussit, dum uideret si in eius redemptione aliquid magni pretii consequeretur. Nec diu post, quidam Turcorum miles illustrissimus, qui ad dominum presidii Hasart in conuentione solidorum uenerat, in concupiscentia forme uxoris Folkeri captus, immoderato amore exarsit, ac  nimium pro eo dominum presidii efflagitabat, ut eam dono eius pro conuentione solidorum in coniugium accipere mereretur. Quod et actum est.



CAP. uI.---De inimicitiis inter Brodoan de Alapia et principem Hasart.

Miles itaque Turcus nuptiis his letatus, multo amplius quam solebat insidias et bellum hostibus domini Hasart inferebat; et predam de Alapia ciuitate magna Brodoan, cuiusdam principis Turcorum, sepius abduxit, insequentes ad excutienda spolia frequenter captiuabat, aut uictos detruncabat. Erant enim ad inuicem, inter Brodoan de Alapia et principem de Hasart, odium et graues inimicitie. Transactis dehinc aliquot diebus, Brodoan indignatus, quia miles predictus manusque militum de Hasart  sepius sibi aduersarentur, de uniuersis partibus ciuitatis Alapie Turcos sue ditionis collegit, ut die decreto, Hasart in manu ualida obsidens, expugnaret. Hoc comperto, princeps Hasart anxie meditatur, qualiter uires auxiliares acciret, cum quibus occurrere congregatis tot millibus Brodoan ualeret.



CAP. uII.---Consilium Turci Christiane mariti de adipiscenda Christianorum amicitia.

Ad hec inter diuersa colloquia que fiebant, miles Turcus, qui Christianam duxerat uxorem, instinctu eiusdem coniugis sic principem Hasart adhortatur, dicens: »An uides, quomodo Brodoan undique Turcorum manum contrahat et uires, atque in multis millibus te et presidium quod habes, uallare, et expugnare disponit? Nunc, si meo uis credere consilio,  Godefridum, ducem Christiani exercitus, qui Antiochiam, fugato Corbahan, potenter obtinet, amicum, datis dextris, tibi facere non tardabis, et sic uniuersam Christianorum opem et comitatum in hac instante necessitate scias te adepturum. Nosti enim quod hec gens Christiana cuncta gentibus militari actu et audacia prefertur, et nulli eis fide et honore comparantur. Unde nequaquam consilium hoc paruipendas, sed sine dilatione eius tibi amicitiam apprehendas; et sic eo federato, uniuersos Christianos ad omne tibi scias auxilium uoluntarios.« Hic uero princeps, sciens hoc sanum esse consilium, seque Brodoan eiusque copiis innumeris sic posse resistere, nuntium Christiane professionis, genere Syrum, hominem mire discretum, Godefrido duci  Antiochiam misit, in hec uerba loquentem:



CAP. uIII.---Legatio principis Hasart ad Godefridum ducem, et quomodo dux hesitat cum Turcis fedus inire.

»Princeps Hasart, Godefrido magno principi ac duci Christianorum, salutem, et omne quod melius optari potest. Consilio nostrorum ad te direximus, pacem et concordiam inter nos componere, fidem et amicitiam statuere, atque ad omnem bellicam necessitatem arma nostra esse communia. Comperimus enim quomodo uir et princeps potens es uiribus, et quod auxilium ferre uales tibi confederatis, et nulla leuitate a fidei tue uinculo poteris resolui. Unde pre omnibus te elegimus, te conuenimus, opem a te  querimus, fedus percutimus, fiducia hac qua certus nostre fidei semper habearis. Brodoan de ciuitate Alapia nobis factus inimicus, Turcorum undique contraxit auxilia, in breui ad presidium nostrum Hasart in uirtute magna et copioso exercitu peruenturus. Cui non in alio auxilio Turcorum principum occurrere et resistere decreui, sed in manu tua, si credere mihi et succurrere non recuses.« Godefridus dux, audita hac legatione, consilio suorum habito, fiduciam statuende pacis requirit, hesitans ne Turcorum perfidia sibi suisque aliquo iniquo machinamento obesse possit, corrupto federe sub aliqua praue occasionis industria.



CAP. IX.---Mahumet, filius principis, duci Godefrido datur obses: columbe federis nuntie emittuntur.

 Audiens uero princeps de Hasart ex legati sui relatione, quia dux et sui de hac concordia hesitarent, et non multum in Turcorum promissis confiderent, duci filium suum, Mahumet nomine, quem tenere diligebat, obsidem misit, ut certior inter se statuende pacis ac federis abhinc et deinceps redderetur. Dux, filio illius obside accepto, fidem et amicitiam cum illo pepigit, et se ad omnia aduersantia sibi auxiliari et nunquam deficere, stabili iuramento promisit. His ita promissis, diem certam statuit, qua ad auxilium contra Brodoan Christianum conduceret exercitum, et Turcorum legiones ab obsidione Hasart, Domino Deo suo Iesu Christo auxiliante, effugaret. Hec dux dum constanter pollicetur, legati de presidio Hasart uehementer iucundati  et letati sunt; et sine mora columbas duas, aues gratas ac domitas, secum allatas eduxerunt a sinu suo, ac charta, ducis responsis promissisque fidelibus inscripta, caudis illarum filo innodata, e manibus suis has ad ferenda leta nuntia emiserunt. Dux et uniuersi, qui cum eo aderant, de hac auium emissione mirantur. Sed illico, cur per aues hec fiant nuntia, illis a legatis responsum est: »Non dominus noster dux, eiusque fideles super emissis mirentur columbis, quas non pueriliter, non frustra, premisimus; sed hac de causa premisse sunt, ut rapido et incessabili uolatu legationem fidei, quam erga eum habes, accelerent, et de auxilio tuo certificent, qualiscunque nobis in uia fortuna uel impedimentum occurrerit. Est et aliud quare he aues cum chartulis premittuntur,  ne si in sinu nostro reperte fuerint ab aliquibus fratribus nostris Turcis, rei morti damnemur.« Iam cum chartis sibi commissis aues auolauerunt, in solium et mensam ducis Hasart fideliter reuerse. Princeps autem de Hasart ex more solito aues domesticas pie suscipiens, chartas intitulatas a caudis earum soluit, secreta ducis Godefridi perlegit, diem aduentus sui ad auxilium, et in quantis millibus Christiani exercitus subueniret, pernoscit.



CAP. X.---Brodoan Hasart obsidet, Christianorum superuenit exercitus.

His perlectis et agnitis, et Godefridi certus amicitie et fidei, presidium Hasart plurimis militum muniuit armis et copiis Turcorum sibi auxiliantium,  quas e diuersis acciuit locis. Et ecce Brodoan in manu forti et numero quadraginta millium uirorum Turcorum descendit in campos Hasart, sedemque in circuitu murorum illius fixis tentoriis locauit, graui assultu menia et turres de die in diem oppugnans. uix quinque sederat diebus, et ecce dux Godefridus in fortitudine multa ab Antiochia est egressus in uexillis mire pulchritudinis, in loricis et galeis, in sagittis equitum et peditum, spatio dierum trium iter faciens. Peracta uia unius diei, Baldewinus, frater ipsius, a Rohas proficiscens cum tribus millibus uirorum pugnatorum, occurrit in uexillis per erem coruscantibus, ex ducis legatione accitus. At Bemundus et Reymundus uehementi inuidia indignati sunt, quod ipse princeps de Hasart primum  ad Godefridum mittens, fedus inierit, filiumque suum sibi obsidem mutue fidei dederit: et ideo omnino se in hanc ducis expeditionem proficisci recusarunt.



CAP. XI.---Bemundus et Reymundus duci Godefrido associantur: obsidio soluitur, sed per insidias quidam de Christianis occiduntur.

Dux, iam itinere unius diei expleto, uidens quod principes hi pre inuidia remanserant, nec blandis monitis nec humili prece flecti poterant ut uenirent, iterato eis legationem misit, in hunc modum locutus: »Non decet uos, qui estis columne et ductores Christiani exercitus, ut uos fratres uestros conchristianos auxilii uestri immunes relinquatis, occasionem falsam aduersum nos sumentes, cum  adhuc in nulla angustia uel necessitate uobis defuerimus; sed semper in uia hac etiam pro uobis mori parati fuerimus. Credite procul dubio quod si hodie remanseritis, nec opem nobis ad id negotium tuleritis, hostes uestri erimus, nec ad ullam causam ad uos pertinentem ultra pes noster mouebitur.« Bemundus et Reymundus uidentes quod manus uniuersa Christianorum ad uocem ducis Godefridi uiam Hasart insistebat, et quod dux ceterique confratres eis in ira loquerentur, recordati sunt quod iniuste egissent erga fratres suos; ac compuncti, sociis suis tam equitum quam peditum circiter quatuor millia adunatis, Godefridum uia regia secuti, in regione Hasart associati sunt. Erat numerus congregatorum principum et eorum exercitus triginta  millia uirorum pugnatorum. Brodoan et qui cum eo in obsidione Hasart conuenerant, cognoscentes quia agmina Christianorum campos uicinos introissent, a longe e castris eorum ignes in nocte relucere, et nebulam fumorum ascendere intuentes, ex consilio et pari mente castra ab obsidione mouerunt, scientes quod tot millibus resistere minime ualerent. Ex his ad decem millia in circuitu longe remotione uie per notas semitas et montana gradientes, tardatos et subsequentes peregrinos ac postremos exercitus sagittis a tergo incurrerunt, et sexcentos subito expugnatos et exterritos, clam duce et eis, qui longo spatio duorum milliarium precesserant, in ore gladii percusserunt.



CAP. XII.---A principe Hasart cum magna gratiarum actione suscipitur dux Godefridus: fedus renouatur.


Hanc famam crudelem dux et sui comperientes, equorum uelocitate inuecti, Turcis a cede hac reuertentibus in ualle montium regionis Hasart properata uia occurrerunt, non modicam stragem illorum lanceis et gladiis illic facientes. His attritis, et fuga per montana et ueprium condensa dilapsis, dux et ceteri comprimores ad presidium Hasart applicuerunt. Quibus princeps illius cum trecentis, galea et lorica fulgenti opertis, occurrit, multas gratiarum actiones referens duci super omnibus que eius auxilio aduersus inimicorum uires uictrices illis contigerunt. Moxque renouato federe, amiticia duci  inuiolabili coniunctus est in aspectu omnium qui aderant, promittens se stabilem et nunquam alienari a societate ipsius ducis et Christianorum familiaritate ac dilectione. Dux ex consilio suorum uiro sibi confederato galeam, auro et argento mire insertam, et loricam magne honestatis contulit, qua Herebrandus de Bullon, miles nobilis et bellico actu insignis, prelia commissurus semper induebatur. Brodoan igitur ab obsidione Hasart fugato, et principe eiusdem presidii a duce et omnibus primoribus benigne commendato, ac pacifice in sua relato, exercitus Antiochiam repedauit, et in uictoria ac pace magna uniuersi principes in ea consederunt.



CAP. XIII.---Dux, inualescente pestilentia, coactus necessitate temporis, recessit ab Antiochia.

 Post hec, predicte pestilentie tempestate amplius et ualidius ingruente, multisque principibus cum plebeia manu morientibus, dux Godefridus, memor quomodo persimili clade olim est Rome tactus in expeditione quam egit cum Henrico, rege quarto, imperatore Romanorum tertio; et quomodo illic in pestifero mense Augusto quingenti fortissimi milites pluresque nobiles obierint, et plures exterriti, cum ipso Cesare ab urbe recesserint, nunc idem malum metuens, ab Antiochia recedens, secessit uersus montana Pancratii et Corouassilii; et habitauit in urbibus Rauenel et Turbaysel, a fratre Baldewino ante obsidionem Antiochie subiugatis, et post transmigrationem suam in Rohas eidem fratri et duci relictis.



CAP. XIu.---Dux ipse cum paucis Christianis presidia inimica subuertit.


In eisdem siquidem presidiis quidam Armenii fratres, monachico habitu Deo seruientes, multas passi calumnias a militibus Pancratii habitantibus in presidio, prefatis locis Rauenel et Turbaysel contermino, ipsum ducem, uidentes uirum esse pacificum et amatorem iustitie, sunt aggressi, querimoniam super illatis sibi iniuriis facientes, et super arce Pancratii semper eisdem castellis eorumque habitatoribus infesta. Dux uero Christianissimus querimoniis pauperum Christi pulsatus, et harum iniuriarum non immemor, quas sibi idem Pancratius fecerat, cum adhuc a Christianis obsidio circa muros Antiochie  fieret, moleste tulit, omnibus modis de his ultionem sumere meditans. Spoliauerat enim Pancratius legatos Baldewini, fratris eiusdem ducis, magnis et honorificis donis tam pecunie quam ceterarum rerum, dum iter per terram et patriam eius agerent, que omnia Bemundo principi ad componendam cum eo amicitiam mittere non expauit. His itaque iniuriis et pauperum querimoniis, nunc dux commotus, quinquaginta milites suorum sequacium eligens, in loricis, clypeis et lanceis, in balistis et lanceis Armeniacis profectus est ad uicinam arcem, in qua noxii predones Pancratii morabantur. Hanc omni uirtute instans, oppugnat repentino assultu, expugnatam flamma et igne humi cogit procumbere, uiginti ex militibus, quos in ea reperit, eius iussu  excecatis in retributionem et uindictam superbie et iniuriarum quas Pancratius sibi Christique pauperibus inferre presumpsit. Similiter arx et presidium Corrouassilii assultu et uirtute militum ducis, ex diuersis calumniis et iniuriis, quas Christianis intulerat, crematum, expugnatum, humique prostratum est.



CAP. Xu.---Baldewinus confluentes ad se Christianos donis plurimis munerat, Turcos edomat.

Duce itaque Godefrido ab Hasart in Antiochiam reuerso, dehinc obside Mahumet in manu et custodia suorum Antiochie relicto, Turbaysel et Rauenel profecto, Baldewino uero ab Hasart cum suis Rohas reuerso, plurimi de exercitu uiri nobiles et ignobiles, Drogo de Nahella, Reinardus de Tul, Gastus  de Berdeiz, Folkerus Carnutensis, ceterique primates et commilitones per centenos et quinquagenos alii equo, alii pede, uenerunt ad ciuitatem Rohas, ut a Baldewino, duce et principe in ciuitate et regione facto, pro obsequio militari premia mererentur, moram aliquam apud eum facientes. Erant enim summa necessitate grauati, et longa expeditione rebus exhausti necessariis. Affluebant autem et accrescebant singulis diebus in numero et uirtute, dum fere tota ciuitas obsessa a Gallis, et eorum hospitalitate occupata est. Baldewinus singulis de die in diem in byzantiis auri, in talentis et uasis argenteis dona plurima conferebat; regiones et cuncta sibi aduersantia congressione belli edomabat, Turcos et omnes in circuitu subiugabat, donec fedus  nobiliores et prepotentes terre cum eo percusserunt.



CAP. XuI.---Baldewinus conspirantes aduersus se proscribit, et custodie mancipat.

Hanc Francorum gentem ab Antiochia et e cunctis locis sic ebullire et preualere in omni actu et arte, duodecim principes et indigene ciuitatis Rohas uel Edesse intuentes, eorumque consilia suis preponi, et cum eis de omni re et negotio terre Baldewinum agere, eosque et eorum decreta plus solito negligere, uehementi indignatione aduersus eum suosque exarserunt. Et omnino ab his exterminari metuentes, nimium penituit eos quod Baldewinum ducem ac dominum ciuitati prefecissent. Unde facta clam  conspiratione et missa turcis legatione, traditionem aduersus Baldewinum machinabantur, qualiter cum suis aut occidi aut ab urbe posset depelli. Quod dum inter se frequenti et secreto conuentu aptarent, quidam ex eis, Enxhu nomine, fidem puram intimo corde et mente erga Baldewinum seruans, fraudis adinuentores et consentaneos sibi ex ordine aperuit, ideoque se suosque et ciuitatis introitus nocte et die ab illorum traditione necesse esse tueri, ne improuisos et incautos Turcorum uires et insidie reperire possent. Baldewinus talem tantamque perfidiam eos machinari nunc ueraci relatione, nunc tristis uultus illorum immutatione expertus, missa familiari et deuota sibi manu Gallorum, uniuersos iussit teneri et carceris custodie mancipari; omnem uero substantiam  et pecuniam illorum inauditam suo inferri palatio, quam non parce suis sequacibus pro militari obsequio expendit.



CAP. XuII.---Baldewinus nimia datione exhaustus, pro redemptione captiuorum munera suscipit, quosdam excruciat, et urbe depellit.

Deinde pluribus diebus euolutis, et multum illis pro uita et membrorum salute precantibus, plurimumque se excusantibus, dona uero non modica per exoratores pro sua redemptione offerentibus, Baldewinus suorum semper consilio ad altiora tendebat, sciens ex ore delatorum quod per uicina castella et munitiones thesauros ampliores, quodque pretiosius habebant, a facie Christiani exercitus absconderant. Postremo ex nimia datione et solidorum conuentione,  et magnitudine donorum, que non solum Gallorum primatibus, sed et inferiori manui contulerat, Baldewinus exhaustus, munera pro redemptione captiuorum suscipienda concessit. Duorum tantum munera recusauit, quos nimium culpatos et reos traditionis iussit excecari. Plures uero uulgi consocios sceleris, amputatis naribus, manibus aut pedibus, condemnatos urbe iussit expelli. Non minus a singulis redemptis quam uiginti millia byzantiorum aut triginta aut sexaginta in erarium ducis Baldewini illata sunt, preter mulos et equos, uasa argentea plurimaque ornamenta pretiosa. Ab illo die et deinceps dux Baldewinus in ciuitate Rohas factus est metuendus et nomen eius usque ad extremum  terre diuulgatum est uirtute preclarus existens.



CAP. XuIII.---De socero Baldewini et de dolo Balas in presidio Amacha.

Socer autem Baldewini, Taphnuz nomine, uidens quia sic de uiris perfidie ultionem sumpsit, eosque damnis rerum et tormentis membrorum afflixit, occasione assumpta in munitiones suas in montana perterritus fugit, nec ultra reuocari potuit, metuens ne pro pecunia, quam adhuc debebat, capitalem subiret sententiam. Balas quoque de Sororgia ciuitate, spe recuperande ciuitatis frustratus de manu Baldewini uel quidquam accipiendi propter affluentiam Gallorum, et quia cor illius omnino ad eos intendebat dolos, in secreto cordis sui aptare cepit qualiter  Baldewinum ad interitum callido consilio perduceret. Tandem uia reperta inique fraudis, qua eum decipere aut perdere posset, die quadam, ac si in puritate fidei, eum circumueniens, sic locutus est: »Scio quia uir magne potentie es et industrie, et non parce eos remuneras, qui tibi in obsequio militari uoluntarii habentur. Unde deuoui tacite mecum ut non solum me, filiosque et uxorem meam in manu tua commendem, sed et presidium meum Amacha, quo terram plurimam subiugare potes, tibi tradam die quam melius aptam ad id suscipiendum elegeris.« Baldewinus uero tam benigne et sibi fideliter loquenti, gauisus de susceptione presidii, apprime credidit; et diem statuit, qua secundum uerbum Balas sibi traditio presidii sine aliquo fieret impedimento.



CAP. XIX.---Quomodo quidam uiri sensati Baldewinum contra perfidiam Turci muniunt.


Iam die appropinquante, Balas doli sui non immemor, Turcos centum armis et loricis munitos castro Amacha induxit et per mansiunculas presidii hac et illac insidias inclusit, ut sic Baldewinum cum suis ingredientem uiuum comprehenderent, sueque ditioni submitterent. Baldewinus fraudis huius nescius, sumptis ducentis militibus strenuis ad omne belli opus, usque ad presidium Amacha profectus est, et Balam, iuxta quod promiserat, paratum ad reddendum presidium inuenit. Balam uero multum rogantem, et in dolo mellito ore adulantem, ut cum aliquibus de societate electis presidium intraret ac  susciperet, et in eius custodia fideliores, quos uellet, relinquere ordinaret, ille fere audiuit et credidit; sociosque secum ascensuros et intraturos iam assumere parabat, et qui extra remanerent disponebat. Sed ecce quidam uiri sensati Gallorum nichil fidei in huius uerbis et promissis esse astruentes, Baldewinum seorsim ducunt et uehementer arguunt quod uerbis huius Turci gentilis tam subito crediderit, et sine obside fiducialiter eius presidium cum modica manu intrare concesserit.



CAP. XX.---Quomodo Baldewinus perfidiam Turci in captione suorum experitur.

Tandem de hoc diu dubitantibus plurimumque consilii habentibus, et Baldewinum ab ingressu presidii  ex toto auertentibus, decretum est utrinque ut Baldewinus cum sociis in ualle prestolaretur, et duodecim ex sociis, in quibus confideret, ad arcem suscipiendam premitteret, qui eam sue ditioni, clauibus serisque sumptis, potenter subiicerent. Nec mora, uiri duodecim ad arcem suscipiendam electi, armis et loricis induti, presidium et turrim Amacha intrauerunt. Qui mox ut mediis insidiis astiterunt, centum Turci ex mansiunculis in impetu exsilientes, uiros armis et sagittis circumdederunt, et parum aduersus tantos in defensione ualentes comprehenderunt. Duo solummodo ex duodecim se uirili et multa repugnatione a manibus hostium extorquentes, subito in solium, quod fenestratum in uallem respiciebat, euaserunt, gladiis eductis se ab insequentibus  hostibus ualide adeo defendentes, dum caput a fenestris exerentes, Baldewinum ad radicem montis cum suis stantem admonuerunt ut se a dolis obseruaret, asserentes decem in fide falsa captos, et se in periculo mortis euidenter constitutos.



CAP. XXI.---Baldewinus grauiter torquetur de captione suorum militum.

Baldewinus, intelligens ex illorum anxia uociferatione rem uniuersam in aduersitate positam, et dolos Balas manifestos, magnis doloribus de captiuitate suorum torquetur. Sed quid ageret aut quid insisteret ad liberandos uiros nullo consilio inuenire potuit. Erat enim presidium situm in excelso rupium humanis ingeniis aut uiribus insuperabile. Tandem Baldewinus de infortunio tam egregiorum  uirorum condolens, Balam multum de iniqua fraude redarguit, de iureiurando admonet, et quatenus captos suos restituat, pondus auri et byzantiorum pro eorum redemptione recipiat. Sed is omnia refutat, et solam Sororgiam ciuitatem requirit. Baldewinus nequaquam ciuitatem sibi reddere in Deo iurat, etiamsi membratim in conspectu eius omnes, quos ceperat, detruncaret. Sic nequaquam Balas Baldewini preces et admonitiones audiente, nec eius munera curante, preter Sororgiam, Baldewinus mestus et grauiter conquerens de captiuis suis, Rohas reuersus est. Ab eo die Turcos eorumque consilium et auxilium ac frequentationes uehementi odio habere cepit.



CAP. XXII.---Balduc capite truncatur; sex de sociis Baldewini restituuntur.


Post hec non multi preteriere dies, cum Balduc de Samusart, qui uxorem et filios Baldewino obsides daturus erat, sed plurimis diebus in dolo distulerat, palatium Baldewini in adulatione ingressus, iussu eius a Gallis tentus ac capite truncatus est. Baldewinus in ciuitate Sororgie Folkerum Carnutensem cum centum probis et bello assuetis militibus constituit, ut semper Amacha uexarent assultu, et Bale in ultionem captiuorum suorum fratrum dignam uicem rependere conarentur. Die ergo quadam Folkerus cum suis egressus est ad capiendas predas in Amacha terra. Qui, premissis aliquibus sociis, Turcos ab arce usque ad locum, ubi Folkeri erant insidie, pertraxerunt. Tum commisso prelio, sex  ex Turcis et militibus Balas capti et abducti sunt. His captis et abductis, Balas sex de sociis Baldewini in redemptione suorum restituit; sex usque ad diem illius in Ierusalem in sua retinuit custodia. Post hec quatuor euaserunt ob negligentiam et pre longo tedio custodum. Balas uero Gerhardum, priuatum et secretarium Baldewini, una cum Piscello, filio sororis Ubelhardi, preclari militis et nobilissimi de Wizam, decollari iussit.



CAP. XXIII.---Multitudo Teutonicorum superueniens predicta mortalitate consumitur.

Godefrido ob cladem diffusam tam graui mortalitate per Antiochiam, in Rauenel et Turbaysel moram faciente, eodem tempore pestifero mille et  quingenti uiri de gente Teutonicorum ex Regnesburg, ciuitate fluuii Danubii, et ex aliis ciuitatibus Rheni fluminis, conspirati et electi, ad urbem Antiochiam nauigio maris aduecti, ad portum S. Simeonis descenderunt ut Christianorum turmis in Ierusalem ituris solatio et auxilio augerentur. Sed sic illa cohors recenter uictoriosis peregrinis in Augusto mense admista eadem mortalitatis clade consumpta et deuastata est, ut de mille et quingentis nec unus quidem superesse uspiam uideretur.



CAP. XXIu.---Sansadonias matrem cum filiis redimit; Winemarus reducitur; Mahumet obses diligenter custoditur; nauigia reparantur.

Eodem tempore post uictoriam Christianorum, Sansadonias, filius Darsiani regis Antiochie, matrem  suam cum duobus filiis redemit pretio trium millium byzantiorum de manu Willehelmi, uiri nobilissimi, commilitonis et compatriote comitis Reymundi de Prouincia, quos idem Willehelmus in prima inuasione et ingressione Antiochie sopore grauatos primo diluculo captiuauit. Eodem tempore de terra Bulonie Winemarus, Laodicee captus a Turcopolis regis Grecorum, rogatu ducis Godefridi post longa uincula, et diutinas carceris moras, absolutus, sed graui pena afflictus, Antiochiam reuersus est. Puer autem Mahumet, filius principis de Hasart, obses Godefrido datus, sub diligenti custodia tam seruorum suorum duodecim quam sub solerti cura clientele Godefridi Antiochie remansit, cui nichil necessariorum de domo ducis ullis horis deficiebat.  Iam enim quamplures, ducem et ceteros potentes per loca ab Antiochia ob imminentem cladem migrasse uidentes, alii ex loci infirmitate, alii ex mense pestifero Augusto hanc mortalitatem asserentes, mense Septembri inchoante ad portum prefati Simeonis causa morandi profecti sunt. Ubi naute post Turcorum stragem et fugam Corbahan, nauigium iterabant, uite necessaria afferentes et indigentibus omnia sufficienter uendentes.



CAP. XXu.---De prodigio celitus ostenso, et de uariis super hoc coniecturis.

Mediato deinde mense in silentio cuiusdam noctis, quando omnia somni requie solent refoueri, cunctis qui aderant in custodia uigiliarum uisio mirifica in celi culmine ostensa est, quasi ex omni celo stelle  in unum collecte, strictimque densate, in spatio latitudinis unius atrii tria iugera continentis, igneo fulgore, sicut prune in camino ardentes et in globo contracte scintillabant; et post hanc diutinam et terribilem flagrantiam rarescentes, in modum corone cinxerunt polum sub spatio ciuitatis munite; diuque sic in gyro persistentes indiuise, aditum ad ultimum et uiam in uno latere sui circuli scisse exhibuerunt. Huius signi ostensione uigiles Christianorum exterriti, tumultuosa uociferatione uniuersos sopore depressos suscitant ad uidendum portenti huius indicium. Uniuersi sunt mirati, et quid portendat diuersas protulere sententias. Alii ciuitatem Ierusalem Turcorum gentilium turmis densatam portendere  asserebant, et eam a suis uiribus et densitate sic rarescere et attenuari, ut aditum tandem Christianis exhibere filiis uideretur. Alii Christianum exercitum, adhuc in uirtute sua conglobatum diuineque deuotionis ardore flagrantem asserebant, et tandem diuisum per terram et ciuitates, a gentibus iniuste possessas, in circuitu Ierusalem et Antiochie potenter preualere et dominari. Quidam uero dicebant significare hanc presentem mortalitatem et populum copiosum peregrinorum, qui in unum ut nubes densata attenuaretur minuereturque. Et sic in diuersas contendebant sententias. Sed Deo uolente, ut aiunt, in melius mutata est sententia uisionis. Nam cum duce Godefrido cunctisque Christianis consociis de uniuersis locis accitus et regressus  Antiochiam in mense Octobri, caloribus Augusti temperatis, comes Reymundus, Robertus Flandrensis, Robertus Northmannorum princeps, Bemundus ceterique principes, qui adhuc in ipsa Antiochia conglobati morabantur, unius uoluntatis compotes effecti, per terras et ciuitates in circuitu Antiochie sitas diffusi migrauerunt, et resistentes ac rebelles obsidione angentes sue ditioni subdiderunt.



CAP. XXuI.---De gestis principum, et Bemundi dominio in Antiochia.

Ad Albariam itaque ciuitatem diuitiis opulentissimam cum cuneis armatis primum ascenderunt: quam non multo labore expugnatam apprehendentes, Turcos et Sarracenos in ea repertos in ore gladii  percusserunt. Deinde uero succedente uictoria, comes Reymundus, Robertus Northmannorum princeps, Eustachius frater Godefridi ducis, Robertus Flandrensis, Bemundus princeps Antiochie factus, Godefridus dux, ad Marram ciuitatem Turcorum armis et robore fetam declinauerunt. Sed tantum quindecim diebus Godefridus, Bemundus, Robertus Flandrensis illic moram in obsidione fecerunt. Deinde hi tres Antiochiam reuersi sunt, comitem uero Reymundum et Robertum Northmannorum principem, Eustachium et Tankradum circa urbem Marram cum suis millibus reliquerunt. Post aliquot deinde dies Godefridus dux, assumptis quadraginta sociis, in armis et equo ualentibus, uersus Rohas  ciuitatem, que itinere dierum septem ab Antiochia est remota, profectus est. Ubi frater eius Baldewinus, qui eamdem ciuitatem cum omnibus appendiciis suis detinebat, mediato itinere trans Euphratem fluuium magnum occurrit ei ad agendum ad inuicem colloquium. Bemundus ergo, cuius cor quammaxima inuidia et indignatio animi aduersus comitem Reymundum mordebat, uidens opportunitatem Godefridi discessione et Reymundi absentia, signo cernicinum sociis suis admonitis et conglobatis, turrim, que ponti Ferne imminebat, in uirtute magna assiliit, comitisque Reymundi milites, qui in ea remanserant, bello et sagittariis grauatos, ab arce et urbe eiecit, sicque solus dominium Antiochie obtinuit.



CAP. XXuII.---Qualiter dux Godefridus Turcorum deprehendit insidias, et in uaucis prostrauit plurimos.


Post hec Godefridus dux cum fratre habito colloquio et eidem ualedicto, Antiochiam, ad confratres et principes rediturus cum quadraginta predictis sociis, iter festinus mouit, Turbaysel, Rauenel aliisque locis pacifice et prospere hospitio susceptus. Deinde uia maturata in regionem ueniens, que Episcopatus nominatur, quadam die iuxta fontem quemdam in loco prati herbosi ad prandium cum sociis discubuit, utres uino repletos deposuit et cetera, que uite necessaria secum in mulis et equis detulerant. Illic uero dum secure pranderet cum sociis, a pueris, quos ad speculandum Turcorum insidias  miserat, intellexit centum Turcos in carecto et palustri loco grandis piscosique lacus secus montana ab Antiochia urbe quinque milliaribus distante latere, qui eiusdem ducis reditum illic occultati operiebantur. Mox illorum insidiis patefactis, dux, dilato prandio, cum adherentibus sibi subito equos ascendit, qui arma arripientes et loricas induentes, uiam contendunt in hostem. Turci haud segnius aduersus hos frena uertentes, sagittis et arcu fortiter commisere prelium. Sed duci suisque numero paucis pro uita pugnantibus sors uictorie collata est. Tandem dux et sui preualentes Turcos fugaces lanceis transfodiunt, aliosque decollantes, capita eorum in sellis suis dependentia secum usque ad ciuitatem Antiochie portauerunt cum spoliis et equis illorum. Ubi  idem dux Bemundum, totius urbis principem factum, inueniens, omnia sibi ceterisque principibus ac fratribus retulit, et quomodo in manu paucorum tot Turci uicti et attriti sunt.



CAP. XXuIII.---De murmure Christianorum et colloquio principum

Reuerso autem duce Godefrido hac uictoria, post aliquod spatium temporis murmurauerunt unanimiter Christianorum populi quomodo in hac urbe Antiochia sola mora eorum haberetur, et quod nullo modo Ierusalem uiam insisterent, cuius desiderio natales oras relinquentes tot aduersa pertulerint. Et facta est dissensio magna in populo, ac subtraxerunt se multi de populo ducis Godefridi, Roberti  Flandrensis et Bemundi, qui in responsis et uerbis eorum nullam habuere fiduciam ante multum tempus eundi in Ierusalem. Tandem predicti principes cognoscentes quomodo iam populus tedio affectus paulatim dilaberetur, ne ultra aliquis nauigio pararet reditum interdixerunt, undique in portis maris custodiam ponentes. Conuentum uero et colloquium super hac populi querela quarta Non. Februarii decreuerunt habere. Collatis itaque in unum, et colloquio habito ibidem intra Antiochiam, decretum est ab omnibus, magnis et paruis, ut in Kal. Martii Laodiceam, que Christiane erat potestatis, pariter conuenirent; et illic collecto circumquaque robore, nil periculi uite posthac considerantes; minime ultra differrent uiam insistere in Ierusalem.



CAP. XXIX.---De horrenda famis angustia in obsidione Marre.


Interea comes Reymundus longa obsidione quinque hebdomadarum circa Marram ciuitatem uexabatur, uniuersique in comitatu suo ibidem commorantes. Qui circa urbem diu sedentes et a Turcis uehementer repressi, magne famis angustias pertulerunt. Nec mirum; quia pre longa obsidione Antiochie, et nunc harum ciuitatum, plurime in circuitu regiones exhauste erant cibariis, et plurima pars habitatorum cum rebus et armentis suis per montana fugam fecerant. Erant enim decem millia exercitus comitis Reymundi et suorum comprimorum. Mirabile dictu et auribus horrendum!  tanta ipsa famis angustia has urbes inuainit, quod nefas est dicere, nedum facere. Nam Christiani non solum Turcos uel Sarracenos occisos, uerum etiam canes arreptos et igni coctos comedere non abhorruerunt pre inopia, quam audistis. Sed quid mirum? »Non est acutior gladius, quam a longo contracta fames.«



CAP. XXX.---Quomodo comes Reymundus castellum deiecerit, et Marram ceperit.

Comes ergo Reymundus uidens afflictionem et populi dolorem fame deficientis, assumpto robore equitum in montana profectus, interdum copias infinitas predarum et cibariorum attulit, quibus Dei populus sepe refocillatus est. Ibidem per deserta et  montana Libani plurimi Christiani, qui uictum querebant, prefata necessitate compulsi, a Turcis trucidati reperti sunt. A Damasco denique, que precipua uirtus erat Turcorum, sepe procedebant insidie; dispersisque ac circumuagis de exercitu et obsidione occursabant, alios trucidantes, alios sagittis mortiferis transfigentes. Sed comes Reymundus, intelligens mala, que suis circa sedentibus ac insidiis Turcorum inferebantur, moleste accepit, et hoc malum omnibus modis finire meditabatur. Unde Talariam, castellum in montanis situm, aggreditur. quo in manu uirorum fortium expugnato et attrito cum Turcis in eo repertis, materiam lignorum de eodem castro attulit, ex quibus machinam composuit ad superandam urbem predictam Marram, que  muris et menibus munitissima erat. Facta autem machina et ingeniis ordinatis, urbs post non multum tempus a comite Reymundo et ceteris principibus, Roberto, Tankrado et Eustachio superata et capta deiicitur, ac Christiani milites scutati et loricati in uirtute magna media urbe assistentes, Turcos acriter repugnantes, seque defensantes, gladio percusserunt; alios uero ad arcem fugientes insecuti, combusserunt, et pacifice per tres hebdomadas in ea remanserunt, paucos illic cibos preter olei abundantiam reperientes. Engelradus, filius Hugonis comitis, iuuenis mire audacie, in hac urbe egritudine detentus, uita discessit, et in basilica B. Andree apostoli corpus eius humatum est.



CAP. XXXI.---Quomodo Reymundus, Turcorum et Sarracenorum presidiis expugnatis, presidium Archas obsederit, et de difficultate eiusdem obsidionis.


Predicta autem Marra ciuitate uicta et attrita, ad uallem quamdam, quam nominarunt Gaudium, predictorum principum descendit exercitus. Ubi reperta abundantia rerum necessariarum, per octo dies corpora fessa et fame attenuata recreauerunt, duo presidia in montanis expugnantes in quibus Turci et Sarraceni habitabant. Deinde, ciuitate Tortosa expugnata, et non multo labore capta, et in manu comitis Reymundi eiusque custodie mancipata, in uallem, que dicitur Camelorum, iter suum continuantes applicuerunt. Ubi predam et escas plurimas  contrahentes, presidium quoddam ingeniis et humanis uiribus insuperabile, nomine Archas, profecti sunt. Illic tentoria sua figentes, moram sibi per aliquod tempus fieri statuerunt, donec eadem arx, expugnatis eius defensoribus, caperetur. Ibi tandem machinas fecerunt et instrumenta mangenarum, moles lapidum in impetu iactantium per turres et antiqua muralia, quibus inclusos milites eiusdem presidii absterrerent et effugarent. Sed eos defensores indefessos repererunt et inuictissimos. De intus enim simili iactu mangenarum et impetu lapidum resistebant, damnumque Christiane gentis tam sagittis quam lapidibus faciebant. Anselmum de Riburgis monte, uirum nobilissimum et bellicosum, multam uim defensoribus arcis inferentem, impetu  saxi ab eadem arce uolantis fracto cerebro percusserunt. Dolentes et turbati principes de interitu fratris et commilitonis uiri clarissimi, atque reluctatione inclusorum Sarracenorum, disposuerunt montes sub fundamento murorum castri arte sua cauare, ut sic fundamento cum menibus et muris corruente, gentiles, qui in his uel arce consisterent, simul obruti lapidum tectorumque ruina perirent. Sed frustra hic labor consumitur. Nam, qui de intus erant, econtra fodientes, instrumenta Christianorum suis ingeniis retinebant, et opus eorum ad effectum peruenire non sinebant.



CAP. XXXII.---Quomodo questio facta est de lancea Dominica, et quomodo puer Mahumet obses mortuus, et a Godefrido duce patri honorifice remissus.

 Illic in eadem obsidione facta est contentio et questio de lancea Dominica, utrum ea fuerit, qua latus Domini apertum est, an non. Nam plures dubitabant, et schisma erat in eis. Quare auctor et proditor eiusdem inuentionis per ignem transiens, ut aiunt, illesus abiuit, quem ipse Reymundus comes de Prouincia et Reymundus Pelleiz a manibus et pressura inuidorum abduxerunt, lanceam uero cum omni comitatu suo ab ea die uenerati sunt. Post hec a quibusdam relatum est, eumdem clericum hac examinis exustione adeo fuisse aggrauatum, ut in breui mortuus et sepultus fuerit. Unde minus in ueneratione a fidelibus lancea cepit haberi, credentibus magis auaritia et industria Raymundi,  quam aliqua Deitatis ueritate omnia fieri. Dum he obsidiones circa Marram, Tortosam et Archas fierent, puer Mahumet, qui a principe de Hasart, patre suo, Antiochiam obses missus fuerat, fidei et custodie ducis Godefridi commendatus, egritudine correptus obiit. Quem iuxta morem gentilium pretioso ostro inuolutum patri remisit, excusans se sub omni fidei puritate, quod ex causa sue negligentie minime puer obiisset, obtestans etiam se non minus eius mortem quam fratris sui Baldewini moleste ferre. Qui ducis excusatione benigne accepta, et ex uero comperta ab his, quos de domo sua custodes pueri misit, nequaquam immutatus est a fide quam promisit, sed immobilis in omni federe et pace cum ipso duce et fratre eius Baldewino permansit.



CAP. XXXIII.---Quomodo dux Godefridus et Robertus Flandrensis ciuitatem Gybel obsederunt, et quomodo Reymundus comes, pecunia corruptus, eosdem principes dolosa legatione ab obsidione reuocauit.


Interea Kalend. Martii suis in ordine relatis, Godefridus dux, Robertus Flandrensis, Bemundus et uniuersi principes adhuc Antiochie commorantes, sicut decreuerant, collecto Laodicee exercitu suorum, ad uiginti millia equitum et peditum, ad ciuitatem Gybel, in littore maris sitam, diuitiis locupletem, castra applicuerunt, in circuitu obsidionem ponentes, ut Sarracenos cunctosque gentiles in ea ad defensionem constitutos expugnare ualerent et determinare. Bemundus uero Laodicea regressus,  Antiochiam cum suis repedauit, semper sollicitus et suspicans ne urbem ipsam, humanis uiribus insuperabilem, aliqua fraude uel odio amitteret. Nec mora, audita Albarie et Marre destructione et inhabitantium Turcorum occisione, et nunc Archas longa obsidione eiusque expugnatione, Sarraceni milites inito consilio cum ciuibus, infinitam pecuniam duci Godefrido et Roberto Flandrensi obtulerunt, quatenus urbs Gybel a facie eorum cum ciuibus suis, uineis et omnibus frugibus, intacta permaneret, et alio eorum migraret exercitus: quod a predictis principibus omnino refutatum est, nisi eorum potestati ciuitas cum clauibus redderetur. Intelligentes ergo ciues et urbis magistratus, quod  non pecunia, non aliquibus pretiosis muneribus corrumpi possent prefati principes, ut castra amouerent, nuntios clam ad Archas comiti Reymundo, factis et potentia inter primores gentilium diffamato, miserunt ut pecuniam a duce ceterisque refutatam acciperet, quatenus ab obsidione Christianos principes prece aut aliqua arte recedere suaderet. Comes idem super auro et argento insatiatus, dolos et ingenia uersat, qualiter eosdem prepotentes ab obsidione Gybel remoueret, atque pro pecunia accipienda ciues et eorum uineas ac fruges liberaret: nam precibus eos ab incepto auertere prorsus diffidebat. Unde hanc finxit occasionem, uidelicet, quod Turci, quorum copia multa erat in Damasco, consilium iniissent cum Sarracenis, Arabibus,  cunctisque gentibus in proximo aduersus se apud Archas bellum constituere, et iam uniuersos in apparatu magno et copioso in terminos illius conuenisse. Hac itaque adinuentione aptata direxit nuntios ad prefatos principes, in circuitu Gybel iam per hebdomadam residentes, quatenus sibi festinato ad auxilium Archas properarent, alioqui se et confratres, qui secum erant, a facie gentilium non posse mortis euadere periculum, eosque dehinc simile posse sperare martyrium.



CAP. XXXIu.---Quomodo principes ab obsidione Gybel castra mouerunt, et Reymundo in auxilium properauerunt.

Legatis uero comitis Reymundi auditis, et periculo ac formidine, que ex multitudine gentilium  superuenire dicebatur, unanimiter dux ceterique comprimores consultum uadunt, omniumque cor et lingua in hanc erigitur sententiam: »Magnus Christianorum exercitus, cum adhuc integer esset simul et indiuisus Antiochie, uix ab innumeris gentilium nationibus et armis est defensatus: nunc autem partim Antiochie est relictus, partim in hac obsidione Gybel, partim ad Archas est diuisus, partim ad expugnanda hostium presidia et urbes migrauit: sic uires nostrorum imminute, nequaquam stare poterunt nunc aduersus tot millia gentilium, ut nobis ex relatione comitis Reymundi innotuit; sed si, casu aduersante, nostrorum uirtus apud Archas attrita fuerit, idem sperare procul dubio nos certum est. Unde Gybel, quam subito percutere  et uincere nequimus, necesse est ut hoc tempore intactam relinquamus; et ad opem nostrorum Archas castra et exercitum applicemus, atque gentibus una cum sociis nostris in bello occurramus. Sicut fuerit uoluntas in celo, sic fiat.« Hoc omnibus consilium bonum et utile perspicientibus ac proferentibus, amota sunt castra ab obsidione Gybel. Dux uero Godefridus, Robertusque Flandrensis cum ceteris omnibus uiam insistunt in armis omnique apparatu bellorum; et spatio dierum circiter trium Archas conuenerunt ad augendas uires et opem Christianorum consodalium. uerum a Tankrado et compluribus aliis nullas copias uel minas gentilium adesse didicerunt; sed comitem Reymundum non alia de causa hanc collectionem aduersariorum  ficte asseruisse, et ipsos nunc ad auxilium inuitasse, nisi ut pecunias acciperet, quas in liberationem suam polliciti sunt habitatores Gybel, ut Christianos cautela sua ab obsidione murorum auerteret.



CAP. XXXu.---Predicti principes falsa legatione seducti, a societate Reymundi se separant, quos ille blanditiis et donis reuocat ad concordiam.

Hoc itaque dolo et falsa legatione se a comite frustratos predicti principes intelligentes, moleste ac grauiter acceperunt. Quare a societate et communione illius se subtrahentes, spatio duorum milliarium ab eo sequestrati, tentoria sua fixerunt, nullo modo in assultu Archas illi ferentes auxilium,  aut aliquod colloquium amoris secum habentes. Erant enim illic apud Archas graues exorte inimicitie inter comitem Reymundum et Tankradum propter conuentionem solidorum et byzantiorum, que sibi idem comes pro militari debebat obsequio; sed minime soluebat iuxta laborem et militum copiam, quam idem Tankradus procurabat ac ducebat. Ab ipso denique die, quo dux Godefridus se cum ceteris prepotentibus eo contulit, Tankradus sepius comitem de conuentione sua commonuit; sed nichil in spe aliqua sibi responso, cum duce remanens, fideliter illi in omni militari subiectione constrictus, comitem prorsus exfestucauit. Abhinc iniurias sibi a comite illatas ulciscens, insidiis omnibusque modis sociis et amicis eiusdem  comitis nocere non parcebat. Comes igitur Reymundus uidens quia dux Godefridus et Robertus Flandrensis cunctisque qui cum eis erant odium graue aduersus se haberent, quod eos falsa legatione seduxerat, auaritia corruptus, cepit animum ducis lenire blanditiis suis et astutia, qua doctus erat, et a puerili euo imbutus. Sicque ad extremum Tankradi omnem mitigauit iracundiam. Deinde equum magni pretii formosique corporis misit comes duci, ut sic perfectius animum eius placaret ac secum his donis reuocaret ad assultum Archas, sciens eum uirum magne patientie et amoris: quo placato et reconciliato, ceteros in beneuolentia posse redire ad concordiam. Nouissime autem principes hinc inde, preter Tankradum,  concordes effecti, pari assultu et obsidione circa presidium Archas uim inferentes, a die qua dux illic descendit curriculo quatuor hebdomadarum consederunt.



CAP. XXXuI.---Qualiter creuit murmur in populo Dei, quod tam diu different uiam in Ierusalem.

Omnibus tandem in assultu presidii tedio affectis et cauatione montis deficientibus, pre labore intolerabili et defensione ab intus inestimabili, atque inopia necessariorum uite, murmur creuit in populo ducis et Roberti Flandrensis, asserentibus cunctis se illic ultra in obsidione non posse persistere, et hoc presidium ui et arte insuperabile uix per anni spatium capi etiamsi tunc gladio famis queat expugnari.  Unde attentius instabant duci omnes, parui et magni, quatenus castra ab obsidione amouerent, et uiam, sicut decreuerant, Ierusalem insisterent, cuius desiderio et causa uisendi sepulcrum Domini nostri Iesu Christi, a natalibus oris processerant. Econtra comes Reymundus omnibus modis et promissionibus meditatur ut adhuc per aliquantum tempus secum moram facerent, donec aliqua ui uel arte arx et gentiles in ea conclusi caperentur, recensens quomodo Anselmus de Riburgis monte illic occisus ceciderit, et quod plures commilitones sui sint ab iisdem Sarracenis alii morte, alii plagis damnati seuissimis. Sed nequaquam a desiderio et proposito suo eos aliquo blanditiarum molimine uel promissione ualens retinere, se suosque in eodem  loco remanere affirmat quousque arx inimica in ultionem suorum attritorum ruina consumeretur.



CAP. XXXuII.---Obsidio ab Archas soluitur, principes procul ab urbe Tripolis figunt tentoria; calamellos mellitos per plana repertos suxit populus.

In hac itaque intentione comite perseuerante et multa arte discessionem confratrum auertente, quadam die dux Godefridus, Robertus Flandrensis, Tankradus etiam cum uniuersis sequacibus suis, igne castris suis immisso, profecti sunt ab obsidione Archas, pluribus adiunctis sibi de comitatu Reymundi, qui diutino tedio fatigati, inuiti apud Archas remorabantur, precipue ob desiderium semper eundi Ierusalem. Per duos enim  menses et dimidium in circuitu presidii Archas a principio cum ipso comite consederant. Comes ergo uidens quod post ducem omnis tendebat populus et sua manus defluxerat, paucique secum essent in auxilio retenti, nolens uolens simul secutus est ducis uestigia et ceterorum, et in terminos ciuitatis Tripolis, uel Triple, in littore maris site, cum ceteris suum applicuit comitatum. Ubi procul a ciuitate uniuersi tabernacula sua extenderunt, ne frugibus terre et uineis habitatorum urbis tantus noceret exercitus. Intercessores enim et legati ab eadem urbe sepius Archas ad prefatos principes descenderant, plurima dona afferentes et ampliora promittentes si urbi rebusque suis parcerent et non huic facerent sicut Albarie et Marre aliisque ciuitatibus.  Hac de causa procul ab urbe resedit exercitus et omnis primatus, donec uiderent quo pacto et federe uel donorum oblatione placarentur, et inuicem amicitia firmarentur. Calamellos ibidem mellitos per camporum planitiem abundanter repertos, quos uocant Zucra, suxit populus, illorum salubri succo letatus; et uix ad saturitatem pre dulcedine expleri hoc gustato ualebant. Hoc enim genus herbe summo labore agricolarum per singulos excolitur annos. Deinde tempore messis maturum mortariolis indigene contundunt, succum collatum in uasis suis reponentes, quousque coagulatus indurescat sub specie niuis uel salis albi. Quem rasum cum pane miscentes, aut cum aqua  terentes, pro pulmento sumunt, et supra fauum mellis gustantibus dulce ac salubre uidetur. Aiunt quidam genus mellis esse quod reperiens Ionathan filius Saul regis super faciem terre, inobediens gustare presumpsit. His ergo calamellis melliti saporis populus in obsidione Albarie, Marre et Archas multum horrenda fame uexatus est refocillatus.



CAP. XXXuIII.---Inito federe, preses ciuitatis Tripolis ductorem uie populo Dei concessit, cuius ductu loca difficillima pertransiit.

Preses autem ciuitatis Triple gloriose atque diuitiose, intelligens legiones fidelium ante muros et portas ciuitatis multo interuallo consedisse, ad primos exercitus Godefridum ducem. Robertum comitem  Flandrensem, Reymundum comitem, Robertum Northmannorum principem, misit, quatenus dona ab eo reciperent, et pacifice terram suam obtineret a facie ipsorum, tum etiam terram Gybiloth et presidium Archas. Tandem inito consilio, preses in magna amicitia processit ad tentoria ducis. Et principibus satisfaciens donis et uerbis pacificis, ductorem uie per montana iuxta littora maris, ubi loca semitarum perplexa et ignota erant, uirum etate senem concessit, qui eos a littore maris uia reflexa per angustas fauces montis tam arcta semita duxit, ut uix homo post hominem, animal post animal incederet. Hic mons a montanis procera longitudine usque in mare porrigitur. In huius summitate turris, per portam quamdam imminens,  trans uiam edificata erat, cuius in habitaculo uiri sex consistere poterant, quorum defensione omnibus qui sub celo uiuunt uia contradici poterat; sed a facie exercitus et presidis Triple conductu nemo tunc transeuntibus resistebat. His faucibus arctis et difficillimis superatis notitia ductoris et conuiatoris sui Sarraceni, uiam ad littora maris repetentes, ad ciuitatem Gybiloth, pro qua preses urbis Tripolis intercesserat, peruenerunt. Qua relicta iuxta promissionem suam ne ei exercitus noceret, peracto tantum ab hac milliari, super flumen cuiusdam dulcis aque pernoctauerunt: ubi et sequenti die remanserunt, operientes debile uulgus pre lassitudine uie per auia et scopulosa fatigatum.



CAP. XXXIX.---De difficultate itineris, et quomodo fedus inierint cum incolis urbis Baurim.


Dehinc tertia die castra amouentes et uiam rursus in littore maris continuantes, in semitam cuiusdam montis mire et inaudite angustie referuntur: que repentina imbrium in preceps ruentium inundatione et cauatione exstitisse perhibetur et per hanc iter esse illuc transeuntium. Hic itaque mons tam uicinis et creberrimis maris undis tunditur, ut non a dextris uel sinistris liceat ullo modo declinare, ne forte in offensione habeat quispiam in profundum maris cadere promptum. Hoc angustiarum itinere finito, et rursus quodam turris presidio, ut prefate turris, inexpugnabili, per Alpes transito, quod utrumque  uacuum omni defensione remanserat, timore a Deo, non ab homine Sarracenis custodibus incusso, ad uesperam applicuerunt iuxta urbem Baurim uel Baruth hospitati, semper comite Sarraceno conuiatore precedente ac eos ducente. Incole autem Baurim, cognoscentes aduentum Christianorum, et iam exercitum per campos ciuitatis hospitatum, munera acceptabilia cum uerbis pacificis miserunt predictis principibus in hunc modum: »Precamur, ut arbores, uites ac sata nostra non uastantes, pacifice transeatis: et si propositum uestrum capiendi Ierusalem, prosperante fortuna, adimpleueritis, uobis cum omnibus rebus nostris seruituri sumus.« His precibus et promissionibus donisque incolarum Baurim prefati principes placati, surrexerunt  cum uniuerso exercitu Christianorum et rursum in littore maris uiam insistunt per easdem fauces et asperitates scopulorum qui procellis maris semper illiduntur.



CAP. XL.---Quomodo a serpentibus multi perierunt in regione Sidanis, et de amissione cuiusdam Walteri.

De quibus egressi, in planitiem que urbem, Sagitta nomine, continet, descenderunt, ubi super ripam cuiusdam dulcis fluuii hospitio remanserunt. Illic plurimos aceruos lapidum repererunt, inter quos infinita manus debilis et pauperis uulgi dum fessa quiesceret et accubaret, a serpentibus, quos uocant Tarenta, quidam percussi, interierunt tumore, et pre intolerabili siti inaudita inflatione membris  eorum turgentibus. Ibi quoque Sarraceni in uirtute sua confidentes et ab urbe Sidone euntes, lacessere presumebant exercitum, cesis peregrinis in urbis huius regione uictum et necessaria querentibus. Sed ab equitibus Christianis grauiter repressi, quidam armis, aliqui spem salutis ab armis inter undas estimantes, submersi sunt ac suffocati fluctibus perierunt. Hanc itaque ciuitatem procul dubio in ultionem suorum Christiani obsidione compressissent; sed desiderio eundi Ierusalem auersi sunt. Hac in regione Sidonis dum plures a predictis et ignitis serpentibus periclitarentur, et gemitus planctusque magnus super pereuntibus haberetur, medicinam hanc ab indigenis edocti sunt, ut omnis a serpentibus percussus nobiliorem ac prepotentem  exercitus adiret; quia dextera manu illius aculei uulnere tacto ac circumplexo, non ultra uenenum per membra diffusum nocere uideri. Similiter et aliam edocti sunt medicinam, ur uir percussus sine mora coiret cum muliere, cum uiro mulier: et sic ab omni tumore ueneni liberari utrumque. Didicit etiam populus Christianus ab incolis, quatenus lapides ad inuicem assiduis ictibus manu quaterent, uel in clypeis crebra percussione sonitum facerent: et sic serpentibus, hoc sonitu et strepitu exterritis, secure socii dormire ualerent. Altera deinde lucescente die, quidam confrater Christianorum, uir et miles nobili editus parentela, Walterus nomine, de uerna castello, assumptis quibusdam complicibus  suis de comitatu, in montana profectus est. Ubi ingentes predarum contraxit copias, quas armigeris et aliquibus ex sociis commissas misit ad exercitum; ipse uero ampliores explorare undique in loco montibus septo concupiuit, per arctum et difficilem aditum ad nimia armenta et res Sarracenorum ingressus: ubi ab eis circumuentus, latet in hodiernum diem quo fine perierit.



CAP. XLI.---Quomodo transierint ciuitates Tyrum, Ptolemaida, Cayphas, Cesaream sicque Pentecosten celebrauerint.

Principes autem predicti et omnis comitatus eorum ignorantes cur miles egregius ultra terminum faceret moras, adhuc tertia die in regione urbis Sidonis remanserunt, si forte miles honorificus  redierit a montanis, uel aliquid de eius aduentu intelligerent. Sed minime eo in prima nec in altera luce reperto, a statione urbis, migrauerunt. Ab hinc ergo camporum planitiem habentes usque Tyrum, quam nunc Sur uocant, cum preductore suo descenderunt, castris illic per agrorum planitiem ad hospitandum collocatis. Manat enim illic fons, murato et arcuato opere sic exaltatus ut impetu et abundantia aquarum riuum in origine sua tantum procreet, ut omnis exercitus illum exhaurire nequiret. Sequenti uero die Sur relicta, ad ciuitatem, Ptolemaidem nomine, quam nunc moderni Accaron uocant, eo quod sit urbs Dei Accaron, uentum est. Quam ad dextram in littore maris relinquentes, super flumen dulcis saporis, quod ibidem mari influit,  biduo pernoctauerunt. Illic due diuiduntur uie, una que ducit per Damascum et fluuium Iordanis a sinistris in Ierusalem, altera que a dextris iuxta littus predicti maris continuatur in Ierusalem. Unde quia inter quinquaginta millia uirorum uix uiginti millia in bello ualentium reperiri poterant, consilium inierunt ut per Damascum nequaquam transirent, propter copiam Turcorum qui Damascum inhabitabant, et propter apertam illic camporum planitiem, ubi eis in omni latere spatiosum uidebatur ab hostibus incursari. Quare inter mare et montana in littore uiam insistentes, ubi fiducialiter transire poterant, protecti mari a dextris et a montium altitudine incommeabili, ciuitatem Caiphas, dictam a Caipha, quondam principe sacerdotum,  preterierunt; eademque die in terminis Cesaree, quam quondam urbem, turrim Stratonis dictam, Herodes postea in honorem Cesaris reedificatam, Cesaream appellauit, castrametati hospitio remanserunt. Ibidem ad radicem montis fons manat, qui ibidem urbi influit per camporum apertam planitiem, ubi dux Godefridus et Robertus Flandrensis, positis tentoriis, hospitati sunt. Comes uero Reymundus, Robertus Northmannorum princeps, post illos interposita eiusdem fluminis amplissima palude, procul abhinc in eodem flumine castra posuerunt. Per quatuor quippe dies ibidem commorantes, Sabbatum sanctum Pentecostes ipsumque diem aduentus Spiritus sancti deuotissime celebrauerunt.



CAP. XLII.---Quomodo ciuitatem Ramam inuenerunt et possederunt, ac episcopum in ea constituerunt.


Has itaque urbes prefatas pretereuntes intactas, secunda, tertia et quarta feria in terminis et spatiosa planitie prenominata Cesaree Cornelii in regione Palestinorum iter suum continuantes, quinta feria ad fluuium ciuitatis Rama uel Rames castra applicuerunt, et in crepidine aluei eiusdem fluuii tentoria ponentes pernoctare decreuerunt. Robertus uero Flandrensis et Gastus, militaris homo de Bordeiz, assumptis quingentis sociis tironibus, a societate premissi, ad portas et explorandos muros precesserunt. Quas apertas et reseratas subierunt, neminem in urbe reperientes, quod, audita tribulatione et infortunio gentilium in circuitu et captione Antiochie,  uniuersi ciues per montana et deserta loca fugientes a facie Christianorum cum pueris, uxoribus, armentis et gazis suis se absconderunt. Sic ciuitatem Rames ciuibus et armis uacuam inuenientes, festinato nuntium miserunt ad populum catholicum, qui castrametatus erat in ripa fluminis, ut uniuersos accerseret ad intrandam et possidendam urbem artusque recreandos, quos magnis et longis afflixerant laboribus. Quod peregrini audientes, ad urbem sine mora profecti sunt; et in ea per tres dies requiem sibi fecerunt, uino et oleo plurimoque reperto frumento refocillati. Episcopum etiam illic quemdam Robertum constituerunt, Christianos incolas in ea relinquentes, qui terras colerent et iustitias facerent, agrorum uinearumque fructus redderent.



CAP. XLIII.---Dum ad montana progreditur exercitus, nocte eclipsis lune apparuit.


Quarta uero dehinc exorta luce pariter peregrini procedentes uiam insistunt, relicta ciuitate Rames, qui usque ad locum quo hec montana incipiunt, que urbem Ierusalem in medio sitam undique circumstant, proficisci statuerunt. Sed in loco illo penuria aque nimia reperta est. Unde ad castellum Emmaus trans tria milliaria, cisternis et irriguis fontibus compertis ex relatione conuiatoris et ductoris sui Sarraceni, plurima manus armigerorum transmissa est, qui non solum aquarum copiam, uerum etiam pabula equorum attulere plurima. Ibidem eclipsis lune, que decima quinta erat, in ipsa nocte facta est, ita ut ex toto a claritate sua  deficeret, et in sanguineum colorem tota usque in medium noctis commutata, omnibus id perspicientibus timorem non modicum afferret, nisi a quibusdam, quibus patebat astrorum notitia, hoc solamen redderetur. Dicebant enim hoc portentum non malum omen Christianis esse adfuturum, sed lune defectionem sanguineamque eius obscuritatem interitum Sarracenorum procul dubio ostendere. Solis uero eclipsin noxium esse Christianorum portentum affirmabant.



CAP. XLIu.---Quomodo Christiani incole urbis Bethlehem duci Godefrido legatos dirigunt, ut maturaret ad subueniendum, et de gratulabunda susceptione sociorum.

 Hospitatis denique Christianis in eodem loco iuxta montana Ierusalem cum uniuerso exercitu, iam die aduesperascente, legatio catholicorum incolarum urbis Bethlehem duci Godefrido innotuit, et precipue illorum, quos Sarraceni suspectos traditionis in aduentu Christianorum ab Ierusalem eiecerant, minas mortis adhuc inferentes, quatenus in nomine Domini Iesu Christi sine aliqua retardatione eis ad subueniendum uiam maturarent. Gentiles enim ex omni plaga regni Babylonie, audito aduentu Christianorum, confluebant in Ierusalem, ad defensionem urbis et occisionem eorum. Dux uero, audita legatione cum precibus compertoque Christianorum periculo, in eadem nocte centum circiter equites loricatos, de castris et comitatu suo electos, premisit  ad subueniendum desolatis et congregatis Christi fidelibus in Bethlehem. Qui iuxta imperium Christiani ducis equis insidentes, cum festinatione sex milliaribus per totam noctem superatis, in primo diei ortu in Bethlehem peruenerunt. Ciues uero Christiani, cognito eorum aduentu, cum hymnis et laudibus et aspersione sanctificati fontis obuiam procedentes, letanter eosdem equites Christianorum susceperunt, oculos et manus eorum deosculantes et hec ad illos referentes: »Deo gratias! quia temporibus nostris nunc ea uidemus, que nobis semper erant in desiderio: uidelicet uos Christianos confratres ad excussionem iugi seruitutis nostre adesse; et ad loca sancta Ierusalem instauranda, et ad auferendos gentilium ritus eorumque immunditias  a loco sancto.«



CAP. XLu.---Qualiter exercitus maturauerit Ierusalem comperta legatione a Bethlehem, et de preda a finitimis urbis abducta, et qualiter ante muros Ierusalem in laudibus et hymnis constiterint.

uix a castris premissi equites processerant, et ecce fama ad aures primorum uniuersique exercitus est perlata, legationem duci a Bethlehem esse allatam. Qua de causa uix medium noctis processit, et continuo omnes pusilli et magni castra sustulerunt, per angustias uiarum arctasque fauces collium arctam uiam insistentes. Abinde preire et iter maturare quique feruebant equites, ne, in arctis semitarum faucibus multitudine peditum inundante, magnum fieret equitibus impedimentum. Maturabant  siquidem magni et parui iter sub pari intentione in Ierusalem. Cum quibus premissi milites, a Bethlehem reuertentes, in uia associati sunt, cum primum solis calore matutini rores in gramine solent exsiccari. Gastus de ciuitate Bordeiz cum triginta uiris, gnaris certaminis et insidiarum, clam subtractus ab exercitu, sicut erat prouidus, sciens uires appropinquantium peregrinorum adhuc latere ciues et milites Ierusalem, per confinia eiusdem urbis cum suis frena laxat, predas undique contrahit et abducit. Sed comperta illius audacia, a ciuibus et Sarracenis militibus preda excussa est; Gastum uero sociosque eius usque ad ascensum rupis cuiusdam insecuti sunt. Ab eadem autem rupe Tankrado descendenti ex aduerso, qui et ipse exercitum  precessit, causa querendi necessaria, idem Gastus obuiam factus est. Qui Sarracenorum ab urbe egressionem et prede sue excussionem manifestans, ad insectandos eosdem hostes ipsius Tankradi animum uehementer accendit. Unde ambo, admistis sociorum copiis, fortiter in terga aduersariorum equos laxant, usque ad portam urbis Ierusalem eos in fugam remittentes; predam uero retinentes ad subsequentem Christianorum exercitum perduxerunt. uisis autem predarum gregibus ac reuersis fratribus, requirunt uniuersi unde has predarum copias abduxerint. Illi eas a campo Ierusalem rapuisse et abduxisse professi sunt. Ierusalem uero nominari audientes, omnes pre letitia in fletum lacrymarum  fluxerunt, eo quod tam uicini essent loco sancto desiderate urbis, pro quo tot labores, tot pericula, tot mortis genera perpessi sunt. Mox pro audite urbis desiderio et amore uidendi sanctam ciuitatem obliti laborem suamque fatigationem, amplius quam solebant iter maturant. Nec mora ulla intermissa est, quousque ante muros Ierusalem in laudibus hymnorumque uociferatione pre gaudio lacrymantes sexaginta circiter millia utriusque sexus constiterunt.



CAP. XLuI.---Qualiter et a quibus principibus ciuitas obsessa sit.

His itaque in locis Christianissimo exercitu in uariis signis et armis collato, porte urbis a militibus regis Babylonie clause sunt; turris Dauid satellitio  armato munita, et uniuersi ciues in menibus ad prohibendum et resistendum populo catholico diffusi sunt. Ruperat enim rex Babylonie fedus quod legati eius Antiochiam missi cum Christianis principibus popigerant, nichil cause aduersus eos habens preter quam quod Reymundus comes Tortosam ciuitatem apprehendit, et presidium Archas plurimis diebus obsedit. Christiani uero uidentes regis militiam, urbis munitionem, gentilium contradictionem, muros in circuitu locata obsidione uallant, ducemque Godefridum, quia erat potens consiliis et uiribus, cum Teutonicis bello ferocissimis, in latere turris Dauid, ubi maior uis defensionis redundabat, ordinant, et una cum eo Tankradum comitem, et Reymundum cum duobus episcopis Italie ante ianuam  eiusdem turris cum suo comitatu sedere decreuerunt. Deinde Robertus Flandrensis, et Hugo grandeuus de S. Paulo cum suis sodalibus ad obsidendos muros ciuitatis in decliui parte camporum sedere delegerunt. Robertus uero Northmannorum princeps, et comes Britannus, iuxta muros, ubi est oratorium protomartyris Stephani, in ordine sociorum tabernacula extenderunt. Comes Reinboldus de ciuitate Oringis, Lodewicus de Monzun, Cuno de Monte acuto, filiusque eius Lambertus, Gastus de Bordeiz, Gerhardus de Rosselon, Baldewinus de Burg, Thomas de Feria castro undique in circuitu urbis consederunt. Reymundus uero comes uidens quia alias posset proficere, castra sua ab obsidione  portarum turris Dauid sustulit, relictis quibusdam sociis ad custodiam portarum; et super montem Sion fixis tentoriis, urbem obsidere profectus est. Hac itaque in circuitu obsidione locata a primoribus Gallorum, exploratisque locis, ne quid uacuum aut opportunum pateret insidiis, ad montem Oliueti uentum est, ubi etiam uirorum fortium custodiam posuerunt, ne aliquis assultus ab hac parte fieret ex improuiso, et gentilium insidie per iuga descendentium Christianos incautos deciperent. uallis uero Iosaphat, super quam erat urbs et eius imminebant edificia, remansit inobsessa propter locorum difficultatem et uallium profunditatem. Erant tamen illic, nocte et die, assidue uigilie et custodie Christianorum.



LIBER SEXTUS.



CAPUT PRIMUM.---Prima die congressionis diuersi uarie affliguntur.


Sancta autem ciuitate sic undique uallata, quinto die obsidionis ex consilio et iussione predictorum principum, loricis et galeis Christiani induti facta scutorum testudine, muros et menia sunt aggressi, uiros Sarracenos fortiter bello lacessentes in iaculis saxorum, fundis et sagittis trans muros uolantibus, ab intus et de foris per longum dici spatium dimicantes. Multi ex fidelibus sauciati, et lapidibus quassati attritique sunt: quidam sagittarum infixione oculos amiserunt. Sed primorum nullus, Deo donante, illa die percussus est. Christiani moleste ferentes populi contritionem, labori et bello amplius incumbebant; et muros exteriores, quos Barbicanas uocant, ualide impugnantes, ferreis malleis et ligonibus  partim sciderunt. Sed tamen non multum hac die profecerunt.



CAP. II.---Consilium primorum, quomodo ciuitas capi possit.

Sedato tandem hoc belli turbine, uidens dux et primi exercitus quod urbs armis et assultu foret insuperabilis, in castra ab assultu sunt relati, communi consilio usi, quia nisi ingeniis machine et mangenarum urbs acquiratur, nunquam aliqua ui armorum possit superari. Quod omnibus utile uisum est consilium, machinas et mangenas arietesque fabricari. Sed deficiebat materia lignorum, quorum in illis regionibus magna est penuria. Ad hec quidam frater conchristianus, natione Syrus, peregrinis locum indicat, ubi ligna ad construendas machinas  possent reperiri, uidelicet in quibusdam montibus uersus plagam Arabie. Reuelato autem loco lignorum, Robertus Flandrensis, Robertus Northmannorum dominus, Gerhardus quoque de Keresi, assumpta manu equitum et peditum, trans quatuor milliaria profecti sunt. Ubi ligna inuenta tergis camelorum imponentes, ad sedem socierum reuersi sunt sine damno.



CAP. III.---De instrumentis uincende urbi appositis.

Crastina uero luce primum terris immissa, uniuersi artifices operi machine mangenarum et arietis instant, alii securibus, alii terebellis, quousque sub spatio quatuor hebdomadarum opus machine arietis et mangenarum ad unguem perductum est ante turrim Dauid, in aspectu omnium qui in eodem presidio morabantur. Deinde moniti sunt iuuenes,  senes, pueri, puelle ac mulieres ut conuenirent in uallem Bethlehem, omnes uirgulta in mulis ac asinis aut humeris suis allaturi, de quibus crates triplices contexerentur, ex quibus machina uestita Sarracenorum paruipenderet iacula. Quod et actum est: uimina et uirgulta plurima allata sunt, quibus crates conserte, coriis equinis et taurinis ac camelorum  operte sunt, ne facile hostili incendio machina cremaretur.



CAP. Iu.---Quidam e populo dum uictum longius quererent, mortem incurrunt.

Interea in hac mora longe obsidionis et prolixa operosaque machinarum structura, compulit quosdam indigentia rerum necessariarum ab exercitu surgere, et uictum querere. Sed dum casu in finitimas oras Rames, prenominate urbis, inciderent, predas comportarent, greges cogerent, ab insidiis Sarracenorum, qui ab Ascalone, ciuitate regis Babylonie, descenderant, attriti sunt, et preda retenta est. Giselbertus de Treua et Achar de Motinerla, fortes Christianorum duces et uiri nobiles, illic post plurimum certaminis detruncati corruerunt; reliqui uero ex sociis eorum in fugam conuersi,  per montana uiam accelerant in Ierusalem. Ad hec Baldewinus de Burg, ad idem negotium contrahendi escas cum Thoma de Feria castro, assumpta manu equitum, progressus, obuiam fugitiuis et disturbatis fratribus factus est. Qui rem et casum illorum intelligens, consolatus est uniuersos ut redirent secum in ultionem suarum calumniarum. Continuo peregrini, consolatione uirorum fortium respirantes, reuersi sunt unanimiter et recenter in persecutionem inimicorum, et cum eis diu prelia conserentes, hinc et hinc plures occisi ac uulnerati sunt. Baldewinus de Burg aduerso telo in pectore uulneratus est.



CAP. u.---Ubi unus gentilium illustris, et duo nobiles Christianorum trucidantur.

Tandem Christiani inualescentes et Sarracenos in fugam  cogentes, quemdam eorum militem nobilissimum, uirum calua fronte, statura procerum, grandeuum ac corpulentum captum tenuerunt. Quem Ierusalem abducentes, in predicti Baldewini tentorio compedibus religauerunt: sed is nobiliter in throno Baldewini resedit, quod ostro pretiosissimo opertum erat. uidentes autem Christiani principes, quia uir prudens et nobilis et strenuus, idem foret Sarracenus, de uita et moribus eius sepius inquirentes ac disputantes, ad Christianitatis fidem eum uocare conabantur. Sed modis omnibus huic professioni abrenuntians, ante turrim Dauid productus, ad terrendos arcis custodes in conspectu omnium ab armigero Baldewini decollatus est. Prefati uero principes, Giselbertus et Achar, insidiis gentilium trucidati, ad locum obsidionis  in magna lamentatione referuntur: quibus Christiani sacerdotes catholicas exsequias exhibentes, in sepulcro Christianorum confratrum, quod erat extra ciuitatem, ossa eorum posuerunt.



CAP. uI.---Quando obsessa sit urbs, et de raritate potus.

Obsessa est autem ciuitas sancta, et mater nostra  Ierusalem, quam adulterini filii inuaserunt, et legitimis filiis negauerunt, tertia feria in secunda hebdomada mensis Iulii, qui calore et solis ardore intolerabilis habetur, et precipue in his orientalibus plagis, ubi etiam non solum riui deficiunt aquarum, sed et fontes uiui et modici solum trans tria milliaria reperiuntur. Hoc solis ortu flagrantissimi, hoc defectu aquarum intolerabili et ariditate inestimabili, Christianorum populus in obsidione hac grauiter uexatus est. Quorum socii ad hauriendos et inuestigandos fontes cum sparsim mitterentur, interdum incolumes hausto fonte redibant; interdum amputatis capitibus, insidiis gentilium periclitabantur. Aquam uero turbidam et lutulentam factam in contentione multitudinis haurientium, cum lubricis  uermibus hirudinum in follibus caprinis afferebant. De qua, quantum os cuiusque a foramine angusto pellis capere poterat, licet uetus et putrida fuit, aut de fedis sumpta paludibus uel antiquis cisternis, duobus nummis uendebatur. Plurimi autem inertis uulgi, qui sitis intolerantia arctabantur, dum sic licentiam bibendi acciperent, lubricos uermes et aquatiles deglutiebant, et sic tumefacto gutture aut uentre exstinguebantur. Tantum de monte Sion riuulus perexiguus manat, cuius subterraneus ductus a palatio Salomonis est iactu sagitte, usque ad eum locum quo edificium in modum claustri muratum et quadratum habetur: cuius in medium per noctem riuulus congregatus adunatur, de quo in die ciues utuntur et animalia adaquantur.



CAP. uII.---Consilium inclusi cuiusdam super negotio incepto.


Ex hoc creberrimo haustu exercitus refocillabatur, licet hac parte in obsessa sepius ciues haurientibus iacula intorquerent, et a stillicidio hoc prorsus Christianos absterrere laborarent. Uuarum copia uinique affluentia primoribus semper abundabat, et pretium habentibus; egenis uero, rebus exhaustis, etiam aque, ut audistis, nimia erat defectio. Unde hac sitis pestilentia ingrauescente, populoque catholico diu in obsidione laborante, uisum est primatibus populi ex consilio episcoporum et cleri qui aderant, ut consulerent quemdam uirum Dei, qui  erat in antiqua turri procere altitudinis in monte Oliuarum solitarius, quid agerent, quid primum insisterent, reuelantes ei quanto desiderio ad ingrediendam urbem et sepulcrum Domini uidendum estuarent, et quanta in uia pro hac fide et uoto pericula sustinuissent. uir autem Dei, audita eorum intentione et desiderio, consilium protulit, quatenus primum in afflictione ieiuniorum et continuatione orationum deuote insisterent; et post hec muris et Sarracenis Deo auxiliante tutius inferrent assultus.



CAP. uIII.---De indicta processione, et que tunc gesta sint.

Iam ex uiri Dei consilio ab episcopis et clero triduanum indicitur ieiunium, et sexta feria processionem  uniuersi Christiani circa urbem facientes, deinde ad montem Oliueti, uenientes in loco, ubi Dominus iehsu celos ascendit, ac deinde procedentes alio in loco, ubi discipulos suos orare docuit, in omni deuotione et humilitate constiterunt. Illic in eodem loco montis Petrus Eremita et Arnulfus de Rohes castello Flandrie, clericus magne scientie et facundie, ad populum sermonem facientes, plurimam discordiam, que inter peregrinos de diuersis causis excreuerat, exstinxerunt. Dissensionem uero, que inter comitem Reymundum et Tankradum diu inualuit propter conuentionem solidorum, quos ei iniuste comes negauerat, ex admonitione spirituali ambobus principibus compunctis, concordi amore placauerunt. Placatis autem his, et in corcordiam cum aliis multis  Christianis confratribus reductis, tota illa Christianorum processio a loco predicti montis Oliueti descendens, ad proximum montem Sion in ecclesiam sancte Dei Genitricis collata est. Ubi clerici albis induti, et reliquias sanctorum cum reuerentia sumentes, complures idonei laici a sagittis Sarracenorum, qui in menibus urbis obseruabant transeuntes, percussi sunt. Est autem ciuitas proxima huic ecclesie Sion, quantum iactus habet sagitte. Hoc autem loco ad suscitandam iram Christianorum, in derisum etiam et opprobrium, cruces fixerunt, super quas aut spuebant, aut in oculis omnium mingere non abhorrebant.



CAP. IX.---Machinis muro applicitis, ingenia partium inter se confligunt.


De hinc ieiunio cum processione sancta, litania orationeque finita, celum iam tenebris operientibus, noctis in silentio deportata est machina per partes, et uniuersa strues mangenarum, ad ipsum locum ciuitatis, ubi situm est oratorium S. Stephani protomartyris uersus uallem Iosaphat, in die Sabbati, collocatis tabernaculis in circuitu machine ab hac statione sublatis. Ubi machina et omnia instrumenta mangenarum et arietis ad unguem fabricata sunt. uerum ex consilio maiorum instrumenta trium mangenarum ordinata eriguntur, quarum priori assultu et impetu Christiani Sarracenos ciues a muris et menibus arcentes absterrerent et muralia repentino iactu, silicis quoque tactu, perstringere  ualerent. Tandem Sarraceni hoc impetu et iactu perspicientes muros grauiter concuti et minui, saccos stipala paleaque refertos, ac nauium funes magne grossitudinis, strictim densatos, maris et menibus affigentes, opposuerunt, quatenus impetum et iactum mangenarum molliter exciperent, et nequaquam muris menibusque nocerent. Dux uero uidens hoc impedimentum suis ingeniis oppositum, funibus et saccis sagittas ardentes illico ab igne eductas, baleari arcu intorsit; et sic igne infixos et aride materiei inherentes, a leui aura tenuis flamma suscitabatur, quousque uires acquirens, saccos funesque consumpsit, et rursus impetus muros et menia minuebat.



CAP. X.---Arietem muros perforantem obsessi dissipare moliuntur.


Inter hec, ad augendam ruinam et stragem murorum allatus est prefatus aries horrendi ponderis et operis, uestitus uimineis cratibus. Qui uirtute et inestimabili uirorum inundatione impulsus, Barbicanas, exteriores scilicet muros, oppositos equato uallo urbis, a uiris arietem impellentibus graui impetu in momento comminuit atque deiecit et uiam machine ad interiores muros et antiquos aptauit, foramenque pergrande et horrendum iam ad urbem pertransiens, infregit. Hoc itaque foramen trans muros urbis defensores intuentes, nec ultra id periculum sufferre ualentes, igne sulphureo pice cereoque suscitato, arietem, niomium muris uicimum, succenderunt,  ne deinceps muros ferrata fronte impelleret, aut foramen ampliaret. Tunc subito clamore Dei populus commotus, undique tentoriis et tuguriis aquam conuehunt qua tandem aries ab igne restinctus est.



CAP. XI.---Qui undique machine presint, disponuntur.

Interea, dum aries exstinguitur, mangenarum iactus et impetus assidue muros minuebat, et custodes ac defensores a menibus arcebat. Nec mora, inter hec, machina cum omni structura sua erecta est, parietes, cenicula, cratesque illius operte coriis taurinis, equinis et camelinis, in quibus constituti sunt milites, qui urbem impugnarent, et resistentes facilius certamine fatigarent. A Die autem Sabbati  huius machine operi et compagi insudantes, usque ad quintam feriam protractum opus in uespere consummauerunt et ducem Godefridum, eiusque fratrem Eustachium, similiter fratres duos, Ludolfum et Engelbertum, ortos ciuitate Tornaco, ad tuendam machinam, et urbem bello concitandam ordinauerunt. Ducem ergo suosque in superiore cenaculo Ludolfum cum fratre suo, et ceteris eorum sequacibus, medio cenaculo immorari decreuerunt; in inferiore uero, qui machinam trahentes urbi applicarent. In arce uero machine eiusque cenaculis his constitutis, arietem, post deletas Barbicanas et equatum uallum, quia tam difficile onus tedium erat amouere, ultro Christiani suo igne combusserunt,  ne tanti roboris magnitudo conductili machine esset impedimento.



CAP. XII.---Quanta instantia ciues a machinis forinsecus fatigentur.

Dehinc autem in sexta feria mane facto, Sarraceni milites, et qui urbis erant ciues, machinam erectam intuentes, et in ea habitantes loricatos, stupefacti et tremefacti, mirantur tam matutinos et bello paratos milites in machina apparere; omnesque per urbem gradientes sagittis et arcu infigere, ac pugna incessabili quosque per urbem uisos a machina desuper muros prominente, iaculis et saxis urgere. Unde unanimiter intra ciuitatem gentiles conglobati, uolatili telo sagittarum nocere duci et resistere non abstinent et per menia dispersi peregrinos ledebant.  Perigrini uero fortiter ex aduerso resistebant. Ad hanc denique nimiam contritionem ab intus et extra, a machina, que altitudine haste fraxinee urbem et menia superabat, uiri et milites silices immanissimos contorquebant ad ledendos muros, et absterrendos ciues defensione menium, uniuersos per urbem circumuagos in sagittis et lapide percutientes. Alii uero in latere urbis supra montem Sion, una machina comitis Reymundi milites contorquebant lapides et iacula, ledentes muros et per menia assistentes, huicque machine comitis frustra nocere querentes: que eadem nocte et hora, qua et ducis, erecta et muris applicata est



CAP. XIII.---Ubi porte, que Babylonicis nuntiis peruie erant, custodie deputantur.

 Cum hec obsidio sancte ciuitatis iam tedio fieret, studioseque in eius captione modis omnibus et operibus feruerent, atque plurima de minis et uirtute regis Babylonie innotescerent, peruenit ad aures principum exercitus per delatores eosdem qui fratri Tankrado pecuniam et ornatum templi Domini ante captionem urbis propalauerunt, quod ad urbem Ierusalem per eam portam montis Oliueti et uallis Iosaphat, que inobsessa erat, assidua legatio regi Babylonico mitteretur de omnibus que fiebant; rursusque regis nuntia et consilia per eamdem portam sepe et occulte reportarentur urbis defensoribus et Christianis leuiter posse fieri magnum impedimentum. Quare habito caute super hoc consilio, principes Christianorum collocauerunt latenter insidias in  ualle et exitu eiusdem montis, in silentio noctis, ante et retro munitis uiarum semitis uigili custodia, ne forte aliquis ab Ascalone uel Babylonia aut ab aliqua parte regni huius descenderet, uel a porta inobsessa solito more in legationem procederet, sed in insidias incidens, subito caperetur, nulloque diffugio ante latera occultatus, a manibus uigilantium elaberetur.



CAP. XIu.---De duobus regis Babylonie nuntiis diuerso mortis genere pereuntibus.

Sic tandem ordinatis uiarum custodibus, et in loco predicti montis Oliueti constitutis, duo Sarraceni ab Ascalone properantes, et regis Babylonie nuntia defensoribus urbis deferentes, iam noctis  silentio incumbente, medio custodum uenientes astiterunt, urbem sine aliquo obstaculo sperantes ingredi. Sed subito a militibus et custodibus porte inobsesse capti sunt et retenti: quorum alter a iuuene immoderato hasta confixus, mox spiritum exhalauit; alter uero uiuus et sanus in presentiam Christianorum principum adductus est, ut ab eo minis extorquerent, aut promissione uite, cuius rei nuntii aduenissent: quatenus sic iacula preuisa minus nocere possent. Is denique multum uite sue sollicitus et anxius, plurimum de regis Babylonie consilio et legatione aperuit, et quomodo nunc per eos admonuisset fideles sibi milites una cum ciuibus, ne aliquo terrore et oppressione fatigati, deficerent, sed se inuicem consolando, stabiles in defensione persisterent,  scientes quia post quindecim dies ad auxilium in uirtute magna Ierusalem uenire decreuisset ad exterminandos Gallos, et suos liberandos. Post hanc ceterasque relationes militibus restitutus, tormento cuiusdam mangene, ligatis manibus et pedibus est immissus, ut sic post primam et secundam inundationem trans muros iactaretur. Sed nimio eius pondere pelis mangene grauata, non longe miserum proiecit: qui mox iuxta muros corruens super asperos silices, fractis ceruicibus, neruis et ossibus, in momento exstinctus fuisse refertur.



CAP. Xu.---De instrumentis profanorum contra machinas fidelium.

Ciues autem et milites regis Babylonie uidentes  sic legationem regis dissipatam, et audacius Christianos urbem expugnare, et quia hinc et hinc machine nimium urbi infeste aduersarentur, apposuerunt et ipsi instrumenta quatuordecim mangenarum erigere, quarum uirtute et impetu assidue in machinas lapides iactarentur, quorum crebris ictibus attonite quassarentur ac perirent, et in eis positi una earum ruina periclitarentur. Ex his uero quatuordecim mangenis nouem comitis Reymundi machine opponuntur, cum innumerabili manu et uirtute ciuium: quarum intolerabili et crebro impetu grauiter machina concussa et attrita est, eiusque compagines dissolute. Quare uniuersi in ea uiri belligeri nimium attriti, et obstupefacti inopinato  excidio, uix a mortis elapsi sunt periculo. Unde quia tot creberrimos lapidum ictus sustinere non poterant, et machine protectio defecerat, procul a menibus machina reducta est, nec ultra inuentus, qui hanc iterato ascenderet, ac ciues impugnando lacesseret. Quinque uero residue contra machinam ducis eriguntur, ut eam pari impetu et iactu percuterent et attererent; sed, Deo protegente, licet crebro ictu tacta et quassata ruinam minaretur, integra permansit et intacta, uimineisque cratibus protecta, miros impetus lapidum molliter exceptos fortiter tolerabat.



CAP. XuI.---De crucifixo, cui perfidorum insania nocere non potuit.

Erat crux in summitate eiusdem machine, figuram  continens Domini Iesu auro fulgidissimam, quam iidem Sarraceni iactu mangenarum assidue moliebantur percutere; sed nulla eis feriendi facultas aut amouendi concessa est. Illis uero sepius iacturam lapidum aduersus crucem hanc molientibus, lapis fortuito aduolans militem quemdam, assistentem lateri duci, in caput fortiter percussit, qui, fracto cerebro et effusis ceruicibus, momentaneo fine exstinctus est. Dux uero uix ab ictu tam repentino obseruatus, multum baleari arcu ciuibus mangenasque intorquentibus, insistebat; et crates a machina impetu auulsas interdum reparabat et funibus religabat.



CAP. XuII.---Item de diuersis perfidorum machinis.

Sarraceni milites uidentes quia impetus mangenarum  crates uimineas penetrare non poterat, interdum ollas flammiuomas iactabant in crates machinam protegentes, ut prune aut scintille aride materiei adherentes, leui aura suscitate ampliarentur, et machina consumeretur: sed industria Gallorum artem arte preuenit. Nam coriis lubricis machine et crates operte flammas aut prunas iniectas minime retinebant; sed subito a coriis ignis labens humique cadens deficiebat. Tandem harum quinque mangenarum assiduis ictibus dux suique grauati, applicuerunt machinam in uirtute Christianorum cominus menia et muros, ut sic tutior aduersus machinas obsisteret; et mangene, propter edificia domorum turrium abduci in loco spatioso non ualentes, minus iacerent et machinam ferire  non possent. Iam uero iuxta muros abducta machina, et quinque mangenis ab illa spatiosum recessum non inuenientibus, lapis intortus et in impetu emissus, nimium uicinam transuolat machinam aut interdum uolatu suo deficiens, iuxta muros cadens, Sarracenos opprimebat. Sarraceni tandem intelligentes quia uiri imperterriti in machina starent, qui mangenarum arte non possent ledi, turrim quamdam, que in uicino erat machine, saccis stipula et feno uel palea impletis, item uimineis cratibus et densitate naualium funium aduersus Christianorum mangenas undique tectam, munierunt, uiros pugnatores in ea constituentes, qui assidue moles lapidum fundibulis aut paruis mangenellis in machinam iacerent, et eius habitatores diuersis armorum terroribus  arctarent. Sed nec sic machina ducis Godefridi cedente, nec eius custodibus ab assultu repressis, sed amplius et seuius inualescentibus, Sarracenorum artifices aliud aptant ingenium, quo machina eiusque possessores sine recuperatione consumerentur.



CAP. XuIII---Ubi ignis aceto sopitur, et catena gentilium ui extorquetur.

Contulerunt enim immanissimum magnique ponderis robur arborum, quod totum clauis ferreis et uncis confixerunt, clauosque stuppis, pice, cera oleoque infusis et impinguatis impleuerunt, et omni fomentorum ignis genere. Catenam quoque ferream et onerosam in medio robore affixerunt, ne curuis  et ferreis hamis peregrinorum leuiter posset auferri et amoueri, dum ad comburendam machinam trans muros et menia prefatum lignum iactaretur. Aptato perfectoque huius roboris edificio, quadam die uniuersi ciues ac milites regis Babylonie intra urbem adunati, circa id opus conferuntur. Qui scalis, hastis et apparatibus suis graue lignum, incensum igne omni aqua inexstinguibili, trans muros in uirtute magna et in momento deposuerunt, inter muros et machinam hoc iacientes, ut ab illius ualidissimo ardore postes, quibus tota innitebatur machina, correpti, cremarentur ruinamque in ea habitantes paterentur; nec ulla aqua tam uehemens ignis restingueretur, quousque tota machina cum prefato robore in cineres redacta corruisset. uerum  Christianis ab indigenis conchristianis res innotuit, et qualiter hic ignis, aqua inexstinguibilis, solo aceti liquore restingui ualeat. Unde in utribus intra machinam acetum, ex prouidentia impositum super iniectum et effusum est: sic grande incendium restinctum, ultra machine nocere non potuit. Ad huius denique roboris exstinctionem concursus peregrinorum factus est: qui catenam arripientes, totis uiribus luctamen inierunt, hi exterius trahendo, hi interius retinendo. Sed Christianorum uirtus, Deo fauente, preualuit; et sic Sarracenis catena erepta, a fidelibus retenta est.



CAP. XIX.---Qui sanctam ciuitatem obtinuerint primi.

In eiusdem uero catene contentione ab intus et  deforis, ac quinque mangenarum defectione frustra iam deintus iactantium, dux, qui in eminentiore cenaculo arcis obtinuerat mansionem, omne genus iaculorum saxorumque in medium uulgus conglobatorum cum suis intorquebat, et stantes in muro sine intermissione a menibus arcebat. Tres siquidem Christianorum mangene sine requie, incessabili iactu menia transuolabant, et custodes hinc et hinc a menibus longo recessu absterrebant. Adhec fratres prenominati, Ludolfus et Engelbertus, uidentes Sarracenos otio torpere et manus a defensione continere, atque ex utroque latere menium procul absistere propter mangenarum ceterorumque impetum, sine mora, sicuti muro erant  propiores, a secundo cenaculo, in quo manebant, porrectis arboribus et in menia missis, primum in urbem cum uirtute armorum descenderunt, uniuersis murorum custodibus in fugam uersis. Dux uero fraterque eius Eustachius, hos urbem iam ingressos intelligentes, extemplo a superiore arce descendentes, mox et ipsi in menibus consistentes ad opem illorum descenderunt. Omnis populus hec intuens, et principes iam obtinere ciuitatem inestimabili clamore intonantes, scalis undique muro applicitis, ascendere et intrare festinant.



CAP. XX.---De diffugio et interitu perditorum.

Ciues autem ac defensores urbis contemplantes capta menia et muros, ac media urbe uiros Christianos  sistere, totamque ciuitatem armis Gallorum inundare, correpti sunt formidine et mentis hebetudine; ac repente diffugium facientes, plurima multitudo spe protectionis ad palatium regis Salomonis, quod erat spatiosum atque firmissimum, fugam arripiunt. Quos Galli fortiter insecuti lanceis et gladiis, cum ipsis fugitiuis pariter portas palatii ingrediuntur, et in nimia gentilium occisione perseuerant. Equites uero circiter quadringenti, qui a rege Babylonie missi, urbem assidue perlustrabant in admonitione defensionis et consolatione ciuium, uisa angustia et fuga suorum, ad presidium turris Dauid ueloci cursu equorum diuerterunt. Sed Gallis eos graui insecutione prementibus, uix porte immissi, equos, ante ianuam unanimiter descendentes, reliquerunt;  quos Christiani arripientes, cum frenis et sellis abduxerunt, habentes ea.



CAP. XXI.---Quid factum sit, per portas toto irrumpente populo.

Interea quidam peregrinorum ad portas urbis contendentes, seras et uectes ferreos auellunt, totumque uulgus ad auxilium intromittunt. Sed tanta pressura et anxietas ingredientium in porta hac fuisse perhibetur, ut etiam ipsi equi, nimia oppressione grauati, plurimos dentibus, aperto ore ad mordendum, nolente sessore, inuaderent, sudore inaudito diffluentes. Quare uiri circiter sedecim pedibus equorum, mulorum, hominumque conculcati et discerpti et suffocati, spiritum uite exhalauerunt. Per foramen etiam murorum, quod aries ferra a  fronte infregerat, plurima millia uirorum ac mulierum intromissa sunt. Hi omnes conglobati, in uociferatione et strepitu magno ad palatium predictum concursum facientes, fratribus premissis auxilium contulerunt, Sarracenos per domum, que spatiosa erat, crudeli funere sternentes: quorum adeo sanguinis facta est effusio, ut etiam riui per ipsa pauimenta regie aule defluerent, et usque ad talos fusus cruor accresceret. Sarraceni, interdum recuperato spiritu et uiribus, in defensionem frustra eriguntur; sed tamen plures fidelium incautos mutua cede perfoderunt.



CAP. XXII.---De cisterna regii palatii.

In cisternam autem regiam, que ante fores eiusdem  palatii in modum lacus amplitudinem et magnitudinem cauatione continet, testudinem fornicei operis desuper habens, marmoreis undique subnixa columnis, plures Sarracenorum per gradus, qui ad hauriendam aquam intreuntes perducunt, confugerunt: quorum alii aquis suffocati sunt, alii ab insequentibus Christianis in ipsis gradibus defensionis perempti sunt. Per ea uero foramina, que trans testudinem ora in modum putei habebant, tam Christiani quam Sarraceni precipiti fuga, cecoque cursu cadentes, non solum submersione perclitabantur, sed et fractis collis et ceruicibus, aut ruptis uisceribus exstinguebantur. Huius quippe cisterne regie aqua in omni obsidione urbis ad mensuram ciuibus indigentibus et militibus dari solebat ad  aquandos equos, greges et uniuersa iumenta, et ad omnes usus necessarios. Ex omni stillicidio pluuiarum, ab ipsius tecti palatii canalibus, templique Domini testudine, et a tectis multorum edificiorum, confluente, hec cisterna adimpletur, per circulum anni frigidam ac salubrem aquam abunde omnibus illic urbem inhabitantibus administrans.



CAP. XXIII.---Item de generali cede ciuium et direptione templi Domini.

Egressi autem Christiani uictores a palatio post nimiam et cruentam cedem Sarracenorum, quorum decem millia in ipso loco occiderunt, plures copias gentilium, per uicos ciuitatis errantes diffugio pre timore mortis, in ore gladii percusserunt. Mulieres, que in turritis palatiis et soliis confugerant, mucrone  confoderunt; infantes, adhuc sugentes, per plantam pedis e sinu matris aut cunabulis arreptos muris uel ostiorum liminibus allidentes, fractis ceruicibus, alios armis trucidabant, alios lapidibus obruebant; nulli prorsus etati aut generi gentilium parcentes. Quicunque ergo domum aut palatium prior inuadebat, cum omni suppellectile, frumento, oleo, hordeo et uino, pecunia aut ueste, uel qualibet re pacifice obtinebat. Et sic possessores totius ciuitatis facti sunt. Intromissis uero Christianis in ciuitatem et longa strage in palatio et urbe seuientibus spoliis atque diuitiis Sarracenorum inhiantibus, Tankradus, qui festinus in primo urbis ingressu templum precurrit, et auulsis seris intrauit, pecuniam auri et argenti incomparabilem cum robore et ope  sui satellitii a muris deauratis in circuitu, columnis et pilariis auulsit, biduo in raptione huius thesauri a Turcis oratorio decorando collati desudans. Quem thesaurum duo Sarraceni, ab urbe in obsidione egressi, eidem Tankrado, ut gratiam et salutem uite sue in oculis ipsius inuenirent, propalasse feruntur. Post predictum uero tempus dierum templi portas aperiens, et secum pecuniam asportans, duci Godefrido, cuius erat miles, fideliter diuisit, quam uix, ut aiunt, quibus tota massa innotuit, sex cameli aut muli portare poterant.



CAP. XXIu.---Relatio de templo Domini.

Hoc Templum, quod dicitur Domini, non illud antiquum ac mirabile opus regis Salomonis intelligendum est, cum tota urbs Ierusalem a rege Nabochodonosor,  deinde a rege Antiocho ante multos annos Dominice Incarnationis destructa fuerit, templumque Salomonis a fundamento dirutum, ornamentis et uasis sacris spoliatum sit. Rursus post incarnationem, ex prenuntiatione Domini Iesu, a principibus Romanorum, uespasiano et Tito, funditus cum suis habitatoribus sic Ierusalem deleta est, ut secundum uocem Domini lapis super lapidem non relinqueretur. uerum templum hoc postea a modernis et Christianis cultoribus reedificatum, plures attestantur; nempe eo loco, quo Salomon pacificus de lignis cedrinis et Pario lapide pristinum Dei tabernaculum collocauit, et in ea Sancta sanctorum. In medio autem hoc moderno tabernaculo mons lapideus,  natura fundatus, preminet, fere in latitudine continens tertiam partem iugeri, in altitudine habens duos cubitos. Cuius in uno latere gradus collocati, ad caua loca descendentes perducunt; alio uero in latere, ut in ueritate referunt, qui tunc considerauerunt, ostiolum habet lapideum, sed semper signatam. Illic ex quorumdam opinione quedam Sancta sanctorum adhuc seruari perhibentur. In media si quidem testudine eiusdem templi moderni, quod nunc mirifico opere signorum desuper murorum parietes in circuitu continet, rotundam catenam infixam esse asseuerant, in qua uas aurei fulgoris et operis, ponderis uero circiter ducentarum marcarum, pendere semper solet. Quod urnam auream alii affirmant, alii sanguinem Domini, alii manna in eo abscondi  tum; et sic in uarias sententias diuersa opinione eriguntur.



CAP. XXu.---De oratoriis sancte ciuitatis, et quam deuote dux sepulcrum Domini uisitauerit.

Hoc itaque uas et promunctorium, quod in medio templi preminere prediximus, intactum a Tankrado permansit, quin Turci omni deuotione utrumque uenerantes, inuiolatum reseruabant. Unde et tabernaculum omni honore et decore thesaurizabant, soli, omnibus gentibus ceteris exclusis, in illo suarum ceremoniarum obseruationi uacantes. Sic uero ipsum prefatum templum ad exsequendos ritus sui erroris summa reuerentia et custodia uenerantes, soli etiam Dominici sepulcri templo, eiusque cultoribus Christianis parcebant, propter tributa, que ex  oblatione fidelium as idue eis soluebantur, una cum ecclesia S. Marie ad Latinos, que etiam tributaria erat. In reliqua uero oratoria urbis sancte tam Turci quam Sarraceni suam tyrannidem nimia strage exercuerunt, prorsus ab eis catholicos cultores exterminantes. Ad hoc denique templum Domini, ut predictum est, iter suum Tankrado conuertente pre auaritia sibi propalate pecunie; aliis uero ad presidium turris Dauid fugitiuos uelociter insequentibus, cunctisque principibus rebus et edificiis Turcicis inhiantibus, uniuersoque uulgo ad palatium Salomonis tendente, et cedem nimiam crudeliter in Sarracenos operante, dux Godefridus ab omni strage se abstinens, mox tribus tantum suorum secum retentis, Baldrico, Adelboldo et Stabulone, exutus  lorica, et lanea ueste indutus, nudatis pedibus muros egressus, in circuitu urbis cum humilitate processit, et per eam portam que respicit ad montem Oliuarum introiens, Sepulcro Domini nostri Iesu Christi, Filii Dei uiui, presentatus est, in lacrymis, orationibus et diuinis persistens laudibus, et Deo gratias agens quia uidere meruit quod illi semper fuit summo desiderio.



CAP. XXuI.---uisio cuiusdam de duce.

Nam pio ducis proposito impleto, somnii huius uisio completa ueraciter comprobatur. Ante uie huius initium cum sepe idem dux suspiria traheret, suique animi optio ante omnia esset uisitare sanctam ciuitatem Ierusalem, et uidere sepulcrum Domini Iesu, ac sepe priuatis famulis cordis sui aperiret intentionem,  cuidam de familiaribus suis, Stabuloni uidelicet, in hunc modum ostensa est uisio. uidebat idem scalam auream a celesti axe procere longitudinis usque ad terram porrectam, quam ipse dux, nimio desiderio feruens, cum quodam poculi sui prouisore, Rothardo nomine, lucernam in manu ferente, conscendere conatus est. Sed prouisore iam media scala consistente, lucerna, quam gestabat in manu illius, exstinguitur, et medius gradus scale, per quam ad supernum celi solium scandebat, grauiter lesus et attritus est. Sic prouisor poculi ad inferiora reuersus, pre formidine ultra ad celestem portam cum duce peruenire non potuit ac pulsare. At Stabulo, cuius est ista uisio, lucernam exstinctam reaccendens, scalam,  qua pincerna indignus attolli non meruit, fiducialiter conscendit, et lucernam ultra indeficientem ferens, cum ipso duce celi penetrauit ad aulam, ubi mensa illis parata, et omni deliciarum dulcedine cumulata reperta est. Ad hanc denique dux cum electis et ea dignis recumbens, de omni que aderat dulcedinis suauitate partitus est.



CAP. XXuII.---Interpretatio somnii.

Quid per hanc scalam ad celi palatium ducentem, nisi uia quam dux tota mentis intentione apprehendit ad urbem Ierusalem, que porta est celestis patrie, significatur? Ex auro enim purissimo erat scala; quia ad hanc uiam et celi portam puro corde et perfecta humilitate ueniendum. Media autem scala prouisoris poculi lucerna exstinguitur, gradus lesus  deficit, ascensus negatur, quia opus et onus uie sancte, quod bona et pura uoluntate una cum duce deuouit, medio labore deseruit cum plurimis, sicut audiuistis. Propter diffidentiam enim et imminentes angustias a duce subtractus est Antiochie, et sic apostata factus, ad aratrum reuersus est miseriarum, nec ultra per scalam cum duce celi introiens ianuam, sanctorum mensa dignus fuit participari. Stabulo uero ducis camerarius, lucernam ab ipsius manu suscipiens, reaccendit, quia uoluntatem bonam uie huius quam primum assumpsit fortiter retinuit, et inter diuersas mentis uacillationes lampade beneuolentie reaccensa, reflagranti uoto firmiter hesit; sicque insolubili gradu scalam cum duce superauit. Insuper illius in omni tribulatione socius  stabilis, et famulus existens fidelis Dei, eo usque in Ierusalem peruenit, et ad sepulcrum Domini, quod mensa est et desiderium totius dulcedinis sanctorum, intrare meruit et orare.



CAP. XXuIII.---De auaritia Reymundi et Tankradi, et de nece quorumdam gentilium.

Post hec duce a sanctuario Dominici sepulcri regresso in letitia cordis et exsultatione post peractam ibi uictoriam, et hospitio quiescendi causa declinato, iam toto exercitu sedato a gentilium occisione, et nocte ea oculos uniuersorum pre labore aggrauante, quia Ierusalem, ciuitas Dei uiuentis, et mater nostra, filiis restituta est in uictoria magna sexta feria, in die solemni diuisionis apostolorum, que est Idus Iulii, comes Reymundus auaritia corruptus,  Sarracenos milites, quos in turrim Dauid fuga elapsos obsederat, accepta ingenti pecunia, illesos abire permisit; omnia autem arma, escas et exuuias eorum cum eodem presidio retinuit. Proxima ab hinc die Sabbati clarescente, quidam Sarracenorum spe uite in summitatem tecti domus precelse Salomonis ab armis elapsi, circiter trecenti confugerant. Qui multa prece pro uita flagitantes, in mortis articulo positi, nullius fiducia aut promissione audebant descendere, quousque uexillum Tankradi, in signum protectionis uiuendi susceperunt. Sed minime misellis profuit. Nam plurimis super hoc indignantibus, et Christianis furore commotis, ne unus quidem illorum euasit.



CAP. XXIX.---Ubi consilio maiorum ira Tankradi sedatur.


Tankradus, miles gloriosus, super hac sibi illata iniuria uehementi ira succensus est, nec sine discordia et graui ultione furor illius quieuisset, nisi consilium et sententia maiorum ac prudentium illius animum his mitigasset uerbis: »Ierusalem ciuitas Dei excelsi, ut uniuersi nostis, magna difficultate et non sine damno nostrorum recuperata, propriis filiis hodie restituta est, et liberata de manu regis Babylonie, iugoque Turcorum. Sed modo cauendum est ne auaritia aut pigritia uel misericordia erga inimicos habita, hanc amittamus, captiuis, et adhuc residuis in urbe gentilibus, parcentes. Nam si forte a rege Babylonie in multitudine graui occupati fuerimus,  subito ab intus et extra impugnabimur; sicque in perpetuum exsilium transportabimur. Unde primum et fidele nobis uidetur consilium, quatenus uniuersi Sarraceni et gentiles, qui captiui tenentur, pecunia redimendi aut redempti, sine dilatione in gladio corruant, ne fraude aut ingenio illorum nobis aliqua occurrant aduersa.«



CAP. XXX.---Internecio superstitum gentilium.

Consilio hoc accepto, tertio die post uictoriam egressa est sententia a maioribus: et ecce uniuersi arma rapiunt, et miserabili cede in omne uulgus gentilium, quod adhuc erat residuum, exsurgunt, alios producentes e uinculis et decollantes, alios per uicos et plateas ciuitatis inuentos trucidantes, quibus antea causa pecunie aut humana pietate pepercerunt.  Puellas uero, mulieres, matronas nobiles et fetas cum puellis tenellis detruncabant aut lapidibus obruebant, in nullis aliquam considerantes etatem. Econtra puelle, mulieres, matrone metu momentanee mortis angustiate et horrore grauissime necis concusse, Christianos in iugulum utriusque sexus debacchantes ac seuientes, medios pro liberanda uita amplexabantur, quedam pedibus eorum aduoluebantur, de uita et salute sua illos nimium miserando fletu et eiulatu sollicitantes. Pueri uero quinquennes aut triennes matrum patrumque crudelem casum intuentes, una miserum clamorem et fletum multiplicabant. Sed frustra hec pietatis et misericordie signa fiebant. Nam Christiani sic neci totum laxauerant animum, ut non sugens masculus aut  femina, nedum infans unius anni uiuens manum percussoris euaderet. Unde platee totius ciuitatis Ierusalem corporibus exstinctis uirorum et mulierum lacerisque membris infantium adeo strate et operte fuisse referuntur, ut non solum in uicis, soliis et palatiis, sed etiam in locis deserte solitudinis copia occisorum reperiretur innumerabilis.



CAP. XXXI.---De anteriore Turcorum dominio in urbe Ierusalem.

A die autem, qua urbs sancta a Sarracenis obsessa, munita ac defensa fuit, usque ad hanc diem qua capta et uicta suisque restituta est, nullus Turcorum in ea repertus est, qui paulo ante hanc ui inuadentes, multo tempore obtinuerant, et grauia tributa  tam a Sarracenis quam peregrinis Christi et indigenis fidelibus exigebant. Trecenti Turci erant, qui ciuitatem sanctam captiuauerant, longo tempore in ea dominati, plurimis in circuitu urbibus Syrie et Palestine regionis illis tributariis factis, quas rex Babylonie cum Ierusalem quondam subditas et regno suo appendentes potenter obtinere solebat. Nunc, ut audistis, Christianorum exercitu in obsidione Antiochie post captam Niceam ordinato, idem rex Babylonie, audita gloria, uirtute ac uictoria Christianorum principum, et Turcorum humiliatione, in urbe Ierusalem, quam amiserat, trecentos Turcos in apparatu et exercitu copioso obsedit. Quos plurimo assultu et mangenarum impetu expugnatos fatigauit, multum obsistentes ac repugnantes, sed  non sine magno suorum detrimento.



CAP. XXXII.---Quomodo Turci eliminati sint, et de mendosa Babylonici regis promissione.

Erat autem Solymanus, princeps et caput horum Turcorum, miles ferocissimus, semper regi Babylonie et eius regno aduersarius. Tandem Turci cum principe suo, uidentes manum suorum exiguam pondus belli et tot millium assultus tolerare non posse, data mutuo fide et dextris de uita et salute sua, impetrauerunt quatenus urbem reddentes, pacifice exirent, et conductum ipsius regis usque in Damascum haberent, in qua princeps magnificus Donimani frater dominari perhibetur, qui nunc cum prefatis Turcis ab urbe Ierusalem eiectus est. His eiectis et conductum regis usque in Damascum habentibus,  rex Ierusalem ingressus, templum Domini iuxta ritum gentilium summa reuerentia et humilitate subiit. Deinde templum Dominici sepulcri cum omni habitu religionis gentilis introiuit, omnia pacifice perlustrans, et nullum Christianorum a fide et ordine sui ritus auertens. Dehinc reuersus, ciuitatem fideli custodia dsposuit; turrim uero Dauid suo satellitio muniuit, palatium Salomonis et cetera regalia edificia et defensoria suo iuri mancipauit. Hac itaque ciuitate eius subditione relocata post Turcorum eiectionem, nimium gauisus, sed adhuc Turcos sibi a Damasco metuens aduersari, direxit legatos ad Christianorum principes, circa urbem Antiochiam residentes, referens quomodo ab urbe Ierusalem et regno suo Turcos eiecerit, et quia in omnibus eorum  uoluntati de urbe sancta satisfacere uoluerit, et de fide Christi Christianitatisque professione consiliis eorum acquiescere. Sed omnia mentitus et in dolo locutus est. Nam urbis introitum peregrinis negauit omni armorum defensione et militum uirtute, qua poterat, donec celestis Regis auxilio, Sarracenis, ut audistis, crudeli nece peremptis, nunc intromissi sunt.



CAP. XXXIII.---Promotio gloriosi ducis in Ierusalem.

Hac uero miseranda strage Sarracenorum completa, in proximo die Dominico fideles et primores Christianorum, inito consilio, dominium urbis et custodiam Dominici sepulcri comiti Reymundo dare  decreuerunt. Quo renuente, et ceteris uniuersis capitaneis ad id officium electis, Godefridus dux tandem, licet inuitus, ad tuendum urbis principatum promouetur. Promotus ergo consilio et beneuolentia omnium Christianorum, turrim Dauid regis quam ipse Reymundus, laxatis fuge Sarracenis, inuaserat, requisiuit. Sed Reymundus prorsus reddere negauit, donec minis ipsius ducis et Christianorum restituere coactus est. Huius uero ducis electio et promotio nequaquam humana uoluntate facta fuisse credatur; sed totum Dei ordinatione et gratia factum, cum procul dubio ex uisione cuiusdam boni et ueridici militis didicerimus, ante decem annos huius uie hunc a Deo electum et constitutum ductorem, principem atque preceptorem Christiani exercitus,  ut pre omnibus primatibus actu, uictoria et consiliis beatiorem, et fide ac ueritate integriorem.



CAP. XXXIu.---Somnium cuiusdam militis de duce.

Quadam ergo nocte prefatus miles, Hezelo nomine, de Kinwilre uilla, que est in rubuario, cum eodem duce in silua quadam que uocatur Kettena, uenatoria arte fatigatus, facili sopore occupatus est, statimque in spiritu ad montem Sina translatus est, ubi Moyses, famulus Domini, ieiunio quadraginta dierum expleto, claritatem glorie Dei meruit uidere et legem de manu Dei accipere. Super huius denique montis cacumen uidebat predictum cum timore et mansuetudine facili ascensu attolli, et duos ei in uestibus albis et pontificali ornatu obuiam festinare, dicentes: »Qui seruo suo et fideli Moysi contulit  benedictionem et gratiam, eiusdem benedictionibus Dei uiuentis replearis, et gratiam in oculis eius inuenias; dux ac preceptor populi sui Christiani in omni fide et ueritate constitueris.« Hoc dicto, miles expergefactus a sommo, surrexit, et uisio subtracta est.



CAP. XXXu.---Solutio somnii.

Quid in hac uisione considerandum, nisi quod in spiritu et lenitate Moysi surgeret dux spiritualis Isrel, a Deo preordinatus et princeps populi constitutus? Unde hanc uisionem et benedictionem uere et manifeste in eo adimpletam cognoscimus; quia reuera, cum plurimi principes ac potentes, episcopi et comites, filiique regum, uiam hanc ante illum et post eum institerint, Christianorumque exercitus  ductores fuerint, nequaquam prosperum iter fecit illis Deus, aut sui desiderii compotes facti sunt; uerum a regibus et barbaris nationibus multa illis aduersa, et uniuerso illorum exercitui, illata sunt; quia non erant illi per quos salus ueniret in Isrel. At, duce Godefrido post uniuersos premissos uiam insistente, desperatique exercitus duce ac principe existente, omnia aduersa in prospera sunt mutata; nec fuit quod impediret uiam, aut que noceret aduersitas, nec nisi in sceleratis et transgressoribus inuenta fuit iniquitas; inuenta uero iniquitate, ex iustitia uera Dei subsecuta est ultio, qua et sanctificata est legio. Et sic filii castigati nunc fame, nunc gladio, tandem felices et mundi ab inquinamentis  cum duce et principe suo beatum desiderium explentes, urbem sanctam Ierusalem intrare meruerunt, ac Domini sepulcrum adorauerunt; menia etiam possidentes ex Dei prouidentia et uoluntate, hunc urbis rectorem ac populi preceptorem gloriosissime prefecerunt.



CAP. XXXuI.---Item uisio cuiusdam Aquensis clerici de duce.

Preterea reuelatum est cuidam fratri catholico et canonico S. Marie Aquisgrani, Giselberto nomine, in septimo mense discessionis ac peregrinationis eiusdem ducis, quod caput omnium et princeps futurus esset in Ierusalem a Deo prescitus et constitutus. uidebatur enim fratri adhuc somno dedito quod prefatus dux in sole potenter sedere accepisset,  et ex omni genere auium que sub celo sunt, in circuitu illius infinite copie confluxissent, quarum pars paulatim auolando minui cepit; amplior uero pars fixa et immobilis a dextris et sinistris remanebat: post hec sol a radiis sue claritatis maxima ex parte obscuratus est, sedesque ducis breui interuallo prorsus deleta, et tota fere auium multitudo que remanserat auolauit.



CAP. XXXuII.---Explanatio uisionis.

In sole sedem dux accepit, cum in solio regni Ierusalem promoueretur, que omnes mundi superat ciuitates nomine et sanctitate, sicut sol sua claritate uniuersas celi stellas: quam iehsu Christus, Dei uiui Filius, qui uerus est sol iustitie, sua illustrauit et exaltauit Deitate, quando in ea crucifixus, passus,  mortuus et sepultus, tertia die resurrexit a mortuis, suisque dilectoribus apparuit uiuus. Congregate sunt aues celi circa sedentem, cum de uniuersis regnis Christianorum parui et magni, nobiles et ignobiles, illi associati et subditi facti sunt. Auolauerunt aues, cum plurima peregrinorum multitudo ad terram cognationis sue ex illius consensu et licentia reuersa est. Sed plurime aues fixe et immobiles permanserunt, cum multi pio amore illius innodati et familiari eius allocutione delectati, cum eo ultra remanere decreuerunt. Post hec breui interuallo sol obscuratur, sedes ducis aufertur, cum Ierusalem post paululum temporis uiduata, tam magnifico principe mortuo, multum obscurata est a  fama et gloria sua, multisque militibus et belligeris uiris in illius casu attenuata.



CAP. XXXuIII.---Qualiter inuenta sit portio ligni salutaris.

Horum somniorum presignatione ex Dei ordinatione populique Christiani beneuolentia, Godefrido ad principem et rectorem suorum confratrum in solio regni Ierusalem exaltato, quidam fidelissimus Christianus, urbis indigena, lege Christi pleniter instructus, crucem quamdam semiulne auro uestitam, cui Dominici ligni particula in medio erat inserta, sed fabrilis operis expers et nuda, indicauit se abscondisse in loco humili et puluerulento deserte domus, propter metum Sarracenorum, ne in hoc turbine obsidionis inuenta eadem crux auro spoliaretur,  et lignum Dominicum ab his indigne tractaretur. Hac sancta reuelatione ligni Dominici uniuersi letati fideles qui aderant, in omni abstinentia pura et disciplina, sexta feria, que est dies Dominice Passionis, processione honorifica clerus et populus conuenerunt ad locum, ubi absconditum fuit lignum uenerabile. Quod cum timore et reuerentia susceperunt, ad templum Dominici sepulcri cum omni deuotione hymnorumque modulatione ferre, et ibidem collocare decreuerunt.



CAP. XXXIX.---De obitu patriarche Hierosolymitani.

Post hec placuit uniuerso cetui fidelium, et uisum est utile acceptumque coram Deo, quoniam uniuersitas gentilium ab urbe sancta exterminata  est et sacrilegi ritus; Godefridus quoque princeps Christianorum in throno Ierusalem exaltatus ad protegendam urbem eiusque habitatores, ut pastor etiam et patriarcha restitueretur, qui gregi fidelium sancteque preesset Ecclesie. Nam uiduata erat pastore suo, patriarcha, uiro sanctissimo, in insula Cypro tempore obsidionis Ierusalem, ex hac luce subtracto. Migrauit idem patriarcha ab Ierusalem et sepulcro Domini, audito aduentu et sede Christianorum circa menia Anthiochie, profectus ad insulam Cyprum propter minas Turcorum et importunitatem Sarracenorum. Fuit quippe uir grandeuus et fidelis Christi seruus, qui a predicta insula plurima caritatis dona duci Godefrido ceterisque principibus misit in initio obsidionis Ierusalem, interdum fructum  arboris, qui dicitur malum granatum, interdum pretiosa poma cedrorum Libani, interdum pauones saginatos aut laudabile uinum, et quecunque iuxta possibilitatem suam consequi poterat, sperans, sub iisdem principibus adhuc sancta ecclesia restaurata, pacifice et secure ad sepulcrum Domini nostri Iesu Christi, Flii Dei uiui seruire atque preesse. Sed recuperata a fidelibus urbe Ierusalem et sacra illius ecclesia renouata, Christianissimus patriarcha e uita discessit, sicque ecclesia suo pastore uiduata remansit. Quapropter consilio inter Christianorum principes habito et sepius discusso, ut predictum est, quis tanto uiro succederet non aliquis repertus est tanto honore et diuino regimine dignus. Ideoque dilatio facta est donec inueniretur  aliquis qui ad hoc pontificale officium foret idoneus: et tantum Arnolfum de Rohes, clericum mire prudentie et facundie, cancellarium sancte Ecclesie Hierosolymitane, procuratorem sanctarum reliquiarum et custodem eleemosynarum fidelium constituerunt.



CAP. XL.---De clericis et campanarum signis apud Dominicum sepulcrum institutis.

Promoto nunc Arnolfo ad hanc dignitatem sancte et noue ecclesie, donec eligeretur patriarcha Deo et populo acceptabilis, placuit summo principi Ierusalem, duci Godefrido, necnon et ceteris omnibus, ut templo Dominici sepulcri uiginti fratres in Christo diuini cultores officii constituerentur, qui  assiduis Domino Deo uiuenti in laudibus et hymnis psallerent, hostiam corporis et sanguinis Iesu Christi deuote immolarent, deinde quotidianam sustentationem de oblatione fidelium constitutam susciperent. Sic diuino decenter obsequio restaurato a duce catholico Christianisque principibus, campanas ex ere ceterisque metallis fieri iusserunt, quarum signum fratres dum caperent, mox ad ecclesiam laudes psalmorum missarumque uota celebraturi festinarent, et populus hec auditurus una properaret. Non enim huiuscemodi soni aut signa uisa uel audita sunt ante hos dies in Ierusalem.



CAP. XLI.---Quomodo dux copiis hostium occurrerit.

Dehinc curriculo quinque hebdomadarum transacto, dux Godefridus, audita fama gentilium, munitatu  be et turri Dauid fideli custodia, assumptis secum sociis, Roberto Flandrensi et Tankrado, profectus est in campestria Ascalonis, audire et intelligere de rebus et consiliis gentilium. Ubi fortuito sibi nuntius occurrii, referens quod Merauis, secundus a rege Babylonie, et uniuersa multitudo gentilium, ut arena maris innumerabilis, ex mandato regis iam ad Ascalonem nauigio descenderunt, arma, escas et armenta infinita adduxerunt, omnemque belli apparatum copiosum, et quod urbem Ierusalem et exsules Christianos obsidere decreuerunt. Gens enim publicanorum, et gens nigerrime cutis de terra Aethiopie, dicta uulgariter Azepart, et omnes barbare nationes que erant de regno Babylonie illic ad urbem Ascalonem conuentum habere  statuerunt. Dux uero Godefridus et qui cum eo erant, Robertus Flandrensis, Tankradus et Eustachius, frater ducis, comperta fama aduentantium copiarum armorumque gentilium, iuxta montana que procedunt ab Ierusalem hospitati sunt. Deinde, missa legatione comiti Reymundo Ierusalem et Roberto Northmannorum principi, omnia aperiri iubent: Quanta scilicet collectio gentilium Ascalonem occupauerit, et uiam usque Ierusalem habere constituerit. Unde eosdem principes cum omni manu equitum et peditum ad resistendum infidelibus accersunt. Petrum uero Eremitam et Arnolfum, quem cancellarium ac custodem sepulcri Domini constituerant, cum ligno Domini adesse monuerunt ad Ascalonem in occursum turmis infidelium sine aliqua dilatione;  sed paucos tamen fideles in tuitione ac defensione urbis remanere decreuerunt.



CAP. XLII.---Populus a preda gentilium premunitus abstinet.

His ita dispositis et exercitu per urbem diffuso, admoniti ex legatione ducis et comprimorum, equos et arma breui interuallo deposita reparant et resumunt, et iter in cornibus, et tubis, et musicis, et citharis omnique uoce exsultationis et letitia per montana insistentes, duci Godefrido in terminis Ascalonis residenti coniuncti sunt, per prata et loca campestria hospitati. Solus comes Reymundus, adhuc stimulo inuidie seuiens aduersus ducem Godefridum, eo quod turrim Dauid amiserat, inuitatus uenire  noluit cum omni manu suorum sequacium, donec denuo a duce cunctisque principibus minis pulsatus et admonitus, tandem et consilio suorum et blanditiis fidelium uirorum, exsurgens atque per montana regia uia incedens, cum ingenti manu suorum duci et predictis principibus in campestrihus associatus est. Armenta, cameli, asini, boues, bufli et omne genus domestici pecoris a Sarracenis in iisdem campestribus in multitudine graui dolose premissa erant et dispersa, ut populus Christianus ex concupiscentia raperet et cogeret, predeque animum aduerteret, ut, sic rapinis impeditus, facilius ab hoste superaretur. Sed quidam nobilissimus ex Sarracenis, quondam urbis Rametis prefectus, qui pacem et fedus, superata Ierusalem, cum duce iniit, nunc  in auxilium ipsius ducis Godefridi, licet gentilis, fideli intentione adueniens, dolositatem Babyloniorum enucleat, dicens: Armenta non aliam ob causam Sarracenos, Arabes cunctosque gentiles premisisse nisi ut peregrinos impedirent, quo magis prede quam defensioni studerent. Hac premonitione gentilis principis dux et uniuersi rectores Christiani exercitus rem precauentes, edictum in omni catholica legione statuunt, ut, quicunque de peregrinis predam ante prelium contigerit, auribus et naribus truncatus puniatur. Iuxta uerbum et edictum istud omnes a uetito manus continuerunt, solum quod uictui hac nocte sufficeret contraxerunt.



CAP. XLIII.---Prefecto gentili dux exponit cur populus pergat ad prelium.

 Altera autem die, prima aurora radiante, uniuersus populus Dei uiui bello armatur, in uoce exsultationis et omni dulci modulatione iucunditatis, citharis et musicis, tanquam ad conuiuium pergentes, letati sancte crucis signaculo ab Arnolfo, Petro ceterisque sacerdotibus muniti et signati, confessionis puritate confortati sunt, sub quorum anathemate rursus preda et aliqua rapina ante agonem interdicta est. Prefectus autem ciuitatis Rametis uidens populum in tibiis, citharis, musicarumque sonis, ac uoce exsultationis iucundari et psallere, tanquam ad epulas omnium deliciarum inuitati essent, admiratus est uehementer, et ducem super his sciscitatur, dicens: »Miror, et sufficienter mirari nequeo, unde populus hic in tanta letitia in uoce  exsultationis glorietur, quasi ad conuiuium iturus, cum hodie mors illi presens sit, et presens martyrium uniuersos prestoletur, et uarius sit euentus belli; atque multa nunc et intolerabilis uirtus ad uersariorum congregata, non procul hinc castra sua locauerit.« Ad hec dux, fide Christi plenus et spirituali responsione instructus, sciscitanti uiro super his sapienter exposuit, cur in spe hodierne mortis presentisque prelii, ingenti gaudio dulcique melodia Christianus populus delectaretur. Dicebat enim: »Populus hic, quem uides et audis in uoce exsultationis aduersus inimicos properare, et prelium in nomine Domini Iesu Christi, Filii Dei uiui, committere, scito quod certus est hodie de corona regni  celorum: et quia ad meliorem transibit uitam, in qua primum felicius incipiet uiuere, si pro eius nomine et gratia in hoc prelio mori meruerit. Ideo in gaudium et iubilationem cor nostrum erigitur; quia si forte corruerimus in manu inimicorum, potestatem habet Dominus iehsu, Deus noster, animas nostras in paradiso glorie sue collocare. Idcirco non timemus mortem ante inimicorum impetum; quia certi sumus post temporalem mortem, de certa illius retributione. Hoc uero signum sancte crucis quo munimur et sanctificamur, procul dubio spirituale nobis scutum est contra iacula inimicorum, et in eodem sperantes, tutius aduersus pericula cuncta stare audemus. In hoc utique ligno sancte crucis redempti sumus de manu mortis et inferni ac potestate angeli  nequam. Et in sanguine Domini nostri Iesu Christi, Filii Dei uiui, ab omni inquinamento ueteris erroris emundati, fiduciam habemus uite eterne.



CAP. XLIu.---Plebs Christianorum cruce signata in occursum pergit armatis.

Ducis responsione audita, rogatur per perennis uite instructionem supra dictus gentilis, ut cum et ipse causa Christianissimi ducis et catholici populi contra gentem et confratres suos pugnaturus esset, eodem sancte crucis signaculo muniatur et sanctificetur, quatenus fide et spe eiusdem sancte crucis et crucifixi incolumis ab armis et inimicorum insidiis conseruaretur. Utrum autem statim aut post bellum baptismum susceperit incertum habemus, preter quod quidam profitentur  quod, uisa uirtute et uictoria Christianorum, baptismi gratiam perceperit. Huius uero sancte crucis signaculo de manu Arnolfi uniuerso cetu Christianorum una cum gentili principe sanctificato, ad arma sumenda, loricas induendas, acies ordinandas et uexilla in hastis extollenda omnium fit labor et intentio. Nulla armentorum et uetiti gregis fit concupiscentia, sed premissi greges et armenta ad decipiendos fideles Christi, splendore armorum, galearum clypeorumque stupescunt, et uehementi strepitu ac clamore exercitus attoniti, admirantur. Unde erectis auribus stupefacti, et immobiles diu persistentes, tandem sociantur equitibus et peditibus, et sic armatis permisti cuneis, cum euntibus ibant, et cum stantibus stabant, atque nubem pulueris  multiplicantes, Sarracenis rem ignorantibus et cum sua multitudine copiosa a longe stantibus, timorem asperserunt.



CAP. XLu.---Qualiter fuerit eorum acies ordinata.

Christianis deinde a montanis egressis et in ualle ac loco campestri consistentibus, ubi Sarracenorum, Arabum, Maurorum, publicanorum tentoria fixa erant et acies ordinate, greges et uniuersa armenta, que nemo dinumerare poterat, sponte segregata et directa sunt sine rectoribus et sine magistris ad locum satis uicini pascui, ac si diuino nutu premonita et iussa ultro cuneis catholicis cederent, ne forte eis impedimentum fierent, sed ut ibidem in loco pascui persistentes a Christianis post uictoriam reperiri  possent. Nec mora, segregatis pecudibus et uisis infidelium turmis, acies Gallorum, sicut constitute erant, he in fronte, he a dextris et sinistris, alie ad extremum pugnature, bello aptantur. Uniuersi uero equites et pedites circa sua signa et uexilla cateruatim conferuntur. Godefridus dux, et summus post Dominum dominatorum Ierusalem, cum duobus millibus equitum et tribus peditum in omni armatura loricarum, galearum, clypeorum, lancearum et sagittarum, portas Ascalonis obsedit, ne ulla uis inhabitantium ab urbe hac parte erumperet, Gallosque retro post terga improuisos impugnaret. Comes uero Reymundus a dextris uersus penaria spatiosa ac densissima que extra muros erant cum ingenti manu suorum aciem suam dirigebat ut, bello ingruente,  sociis uires et opes augeret, cordaque metu fluxa ab instanti subleuaret angustia. Robertus Northmannorum princeps et Robertus Flandrensis, Oliuerius de Iussi, Gerhardus de Keresi, Reynardus de Tul, densata fronte acies a sinistris contra Mauros et omne genus gentilium in campestribus moderabantur ad committendum prelium. Uniuersi autem equites et pedites Christianorum conglobati in signis et uexillis ad resistendum illic pari animo constiterunt.



CAP. XLuI.---Post altera discrimina pars inimica diffugit.

Sic utrinque facie ad faciem obsistentibus, crudele bellum inhorruit. Nam Azopart, qui flexis genibus suo more bellum solent committere, premissi, in fronte belli grauiter sagittarum grandine Gallos impugnauerunt,  tubis et tympanistris intonantes, ut tam horribili sonitu equos et uiros perterritos a bello et locis campestribus absterrerent. Habebant etiam iidem Azopart, uiri horridi et teterrimi, flagella ferrea et seuissima, quibus loricas et clypeos graui ictu penetrabant, equos in frontibus percutiebant, et sonitum terribilem per uniuersa agmina fidelium faciebant. Gens uero Arabum, et Sarracenorum ac publicanorum nunc lanceis, nunc sagittis, nunc fundibulis et omni genere armorum in millibus suis accedentes, aduersus Christianorum acies dimicabant, prelia multiplicantes et plurimum diei consummantes. Econtra Christianorum manus exigua aduersus tot millia innumerabilia medio inuoluitur certamine, incessanter prelia conserens et hostiles  acies atterens et attenuans. Tandem bello ingrauato, et gentilium cuneis Deo opitulante, contritis, totus exercitus regis Babylonie fugam iniit; et per agrorum planitiem uersus maritima dispersus, tendebat a facie cedentis et persequentis.



CAP. XLuII.---De nece et spoliis occisorum.

Godefridus dux, Reymundus comes, Eustachius, Tankradus, Cuno de Monte acuto et filius eius Lambertus, uidentes quod gentilium exercitus et eorum uirtus deficiens cedebat, in impetu equorum et uehementi concursu ac clamore pedestris uulgi mediis aduolant hostibus; et nimia cede inter eos seuientes, plurimum auxilii fratribus contulerunt. Arabes uero cetereque gentes, ut perspexerunt quod deinceps berlum sufferre non possent, dispersi  et contriti, per campos et angustas semitas fugam arripiunt. Sed undique ab insequentibus uictoriosisque militibus ut misere pecudes passim perimuntur. Horum infinita pars cum uicta cederet, insecutione Christianorum oppressa, spe salutis et causa effugendi, ad naues et maritima contendit. Ubi comes Reymundus casu illis occurrit, quos crudeliter cedens et insequens, in profundum maris fugientes submergi ad tria millia crebra armorum percussione arctauit. Sarracenorum autem cohortibus sic atroci cede perterritis, et aliis ad mare fugam meditantibus, aliis ad pomaria, plurimis uero portam Ascalonis intrare querentibus, uniuersi uictores Christianorum diffusi sunt per tentoria gentilium, alii rapientes pretiosam purpuram, alii uestes et uasa  argentea plurimamque massam utriusque metalli pretiosioris, alii camelos, mulos, equos, dromedarios cum asinis fortissimis; et cuique prede, sicut ieiuni et longa abstinentia macerati, nunc totius beili immemores. manus suas inferebant.



CAP. XLuIII.---Populus rapinis inhians sternitur, manus continens superior efficitur.

At gentiles, quorum innumerabilis multitudo adhuc in littore maris et campestribus locis abundabat, uidentes quomodo populus Gallie rapinis et predis totus inhiabat et ab insecutione cessauerat, usquequaque relictis sociis, et signo tubarum et cornicinum readunatis uiribus suorum, uiros prede intentos et belli oblitos, uiriliter incurrunt, graui strage perimentes incautos, totamque uictoriam  Christianorum cruentam reddidissent, nisi dux Godefridus, princeps summus Ierusalem, qui uersus montana extremas acies dirigebat, periculum illorum considerans, et quia auaritia essent cecati, sine mora in faciem inimicorum aduolans, predam prohibuisset uniuersosque cum iurgio ad defensionem sic hortatus fuisset, dicens: »O uiri rebelles et incorrigibiles, quis uos fascinauit, ut ad predam uetitam et illicitam manus uestre conuerterentur, donec inimici uestri, Deo auxiliante, in gladio corruissent! Eia, relinquite predam, et hostibus insistite, et nolite cedere nunc insurgentibus, et amaram de uobis uindictam querentibus.« Dixit, et medias perrumpens acies strictis mucronibus, in manu suorum  sequentium graue hostium reddidit exterminium; et tunc uniuersos a preda reuocatos secum acciuit in opus belli repetiti. Rursus superati gentiles terga uertunt, ab armorum creberrimis ictibus ad Ascalonis urbem fugam maturantes.



CAP. XLIX.---Item de nece perditorum.

Dux uero et qui cum eo erant, fugientes persequebantur tam equites quam pedites, et nullo interuallo a tergo aduersariorum abfuerunt; sed in cede grauissima persequentes, usque ad portam Ascalonis eos persecuti sunt. Fortunati qui in portam recepti sunt, aut intromitti potuerunt. Nam tanta pressura fugiendi et intrandi Sarracenis in ipsis foribus urbis fuisse refertur, ut duo millia et amplius occisorum et suffocatorum sub pedibus intrantium  hominum, equorum et mulorum in foribus et ante fores exstincta perierint. Postremi uero et in fuga tardiores, uidentes hinc et hinc angustias anime sue et difficilem portarum introitum, et in hoc horrore armorum ianuis clausis se ab urbe exclusos, arbores palmarum, alii ramos oliuarum aut ficorum conscendere properabant, ut saltem ramorum foliorumque densitate latere uel liberari possent. Sed pedites Christiani nimium propinqui, miseros in arboribus uisos et patefactos subito sagitta transfigebant, et quasi aues uolatili telo percussas, ab ipsis arborum ramis moribundos humi procumbere, plurimumque terre cogebant operire.



CAP. L.---Quando prelium hoc commissum sit, et de ibidem gestis.

 Sexta feria, pridie Idus Augusti mensis, commissum est hoc prelium a uiginti millibus Christianorum aduersus trecenta millia gentilium, Sarracenorum, Arabum, publicanorum, Maurorum de terra Aethiopie. Quorum triginta millia in aperta camporum planitie cecidisse nobis retulerunt, qui in eodem certamine presentes adfuerunt, preter duo millia suffocatorum et occisorum in porta urbis, et absque his qui, armorum pericula uitare existimantes, undis abyssi maris submersi sine numero perierunt. Nulli uero Christianorum uiri nominati illic ceciderunt, preter paucos pedestris uulgi, ut procul dubio a ueridicis fratribus compertum est. Hac fuga et contritione gentilium ac Christianorum uictoria, longissima hasta argento operta per totum,  quod uocant Standart, et que regis Babylonie exercitui signum preferebatur, et circa quam precipua uirtus densabatur, ad quam uicti et dissipati reuertebantur, capta est a Roberto Northmannorum principe, et in templum Dominici sepulcri transmissa, et usque in hodiernum diem ob memoriam uictorie Christianorum attitulata est. Nunc ergo hac bellorum tempestate sedata, atque Meraui, qui secundus a rege in omni decreto et consilio habetur, cum tota gente sua triumphato, Christianis letitia predarum tam in tentoriis quam armentis, camelis, buflis, asinis, ouibus, hircis, bobus, cunctisque rebus tribuitur. Quibus plurimi onusti et refocillati, tota nocte gradientes, in gaudio cordis et uoce exsultationis Ierusalem reuersi sunt, ante sepulcrum sanctissimum  Deo laudes et gratias super omnibus referentes que eis prospere et gloriose acciderunt.



CAP. LI.---Comes Reymundus Ascalonem et Asur contra Christianos consilio suo obfirmat.

Dux Godefridus, readunatis sociis equitum et peditum circiter duo millia, urbis Ascalonis portas in omni latere obsedit, ut ciues et milites ex noua cede et recenti uictoria stupefacti ac trementes ciuitatem redderent, ultra desperantes regis Babylonie auxilium, cum totius regni sui uirtus congregata uehementer nunc attrita fuerit et dissipata. uerum ubi aliquid noctis processit, plurimumque consilii Ascalonite de urbis redditione et uite intercessione iniissent, comes Reymundus, inuidus omnis glorie ducis Godefridi propter turrim Dauid, quam amiserat,  Sarracenorum ciuibus occultam in hunc modum misit legationem: »Estote uiri fortissimi, et minis ducis Godefridi ne terreamini, urbem in manus eius reddentes; quia uniuersi principes nostri reditum in terram cognationis sue post peractum bellum habere decreuerunt; et exiguam manum pugnatorum hac nocte circa urbem cum illo remanere sciatis.« Hac comitis legatione et solamine ciues ac milites animati, et a redditione urbis et dandis dextris auersi, orto sole, in menibus ad defensionem constiterunt, sagittis, fundibulis, omnique armorum genere ducem cum suis ab obsidione urbis arcentes. Dux autem uisa illorum audacia et repugnatione, et quia de omnibus suis non amplius quam septingenti equites secum remanserant, et quia instinctu et  suasu eiusdem comitis uniuersi principes abierant, in littore maris uiam continuantes, mouit et ipse castra ab obsidione, uia regia secus maritima usque ad ciuitatem Assur precedentes comprimores consecutus. Illic comes Reymundus per diei unius et noctis spatium obsidionem circa ciuitatem Assur egerat, arbitrans ex noua cede et recenti uictoria ciues concussos urbem in manu eius reddituros. Plurimas etiam minas et terrores ciuibus inferens, interdum uitam et salutem et omnem gratiam ab eo consequi, si redderent urbem, promittebat. Sed ducis Godefridi aduentu comperto, conscius doli aduersus eum quem per inuidiam fecerat, cum omni comitatu suo ab obsidione Assur recessit, hortatus ciues ne Godefridum expauescerent, et ne aliqua  minarum illatione aut bellico impetu urbem illi aperirent, plurimum contestans quia nullus principum qui precesserant, illi ad auxilium rediret.



CAP. LII.---Dux et comes Reymundus pacificantur.

Taliter ciues adhortatus ad impedimentum ducis, iter maturauit, et in regione, que est inter Cesaream et urbem Caiphas, iuxta fluuium quemdam dulcis aque, Roberto Flandrensi, et equiuoco suo, Roberto Northmannorum principi, ceterisque primoribus associatus est. Godefridus dux ad Assur ueniens, ciuitatem per diem obsedit, si forte aliquo euentu aut timore Assyriis incusso, in manu eius traderetur. Sed Reymundi suasione et attestatione hos sicut Ascalonitas rebelles ac resistentes inueniens, tristi animo diuertit ab urbe, et admoniuit socios ut Reymundum  in castris impeterent, et omne nefas, quod aduersus se egerat, in caput illius redderent. Qui statim loricis induti, dum uexillis erectis in castra ueniunt, et in comitem animo irato tendere disposuissent, Reymundus uero pariter ex prouidentia armatus ad resistendum illi occurrere decreuisset, Robertus Flandrensis et ceteri uiri magnifici interuenerunt, uiros grauiter arguerunt, quos tandem utrinque multo conatu placatos in concordia reduxerunt.



CAP. LIII.---Principibus repatriare cupientibus dux ualedicit, et ciues Asur duci confederantur.

Iam Deo et Domino nostro Iesu Christo fauente, his in concordiam reductis, Robertus Flandrensis,  Robertus princeps Northmannorum, Reymundus pariter de Prouincia et uniuersi principes reditus sui intentionem duci aperiunt, ac beneuolum in omnibus que habebant in animo humili et mansueto habito colloquio inuenerunt. Dux uero in cunctis uoluntati fratrum satisfaciens, Ierusalem remeare decreuit, eo quod potestas urbis in tuitione et defensione ipsius collata sit; et diu colla sociorum amplexans, et omnes benigne deosculans, obnixe cum lacrymis precatur eos in bono commendans ut sui memores existant, et confratres Christianos admoneant, quatenus ad Domini sepulcrum uenire non dubitent, ac sibi ceterisque consociis in exsilio remanentibus, auxilio de die in diem aduersus tot barbaras nationes concurrant. uiri uero et ciues  Assur, audito quod dux remeabat, et cum Reymundo ceterisque in concordiam redierat, de salute urbis et pace fedus cum duce pepigerunt, obsides tributorum et ciuitatis constituentes illi. Ipsi pariter ab eodem duce pro stabilitate fidei et pacis Gerhardum sibi deuotum militem, ortum de castello Auennis, obsidem susceperunt.



CAP. LIu.---De ceteris fidelibus repatriantibus.

Et ecce tot preliis, tot laboribus omnibus seculis inauditis in uictoria et bono fine completis, duce quoque et uniuersis sociis mutuo commendatis, magni et pusilli, primores et subditi, in terram natiuitatis sue reditum parant a diutino exsilio, et palmas uictorie in manu sua referunt, pre nimia pietate lacrymis affluentes super fratribus in exsilio relictis.  Quibus, osculo dilectionis dato, ualedicentes, uiam remensi sunt per easdem ciuitates et montium difficultates iuxta mare Palestinum, qua et uenerant in Ierusalem: ubi illis ab omnibus predictis ciuilatibus, Ptolemaide, Tyro, Sidone, Triple, Baurim et reliquis ciuitatibus, licentia concessa est uendendi et emendi uite necessaria. Ab omni denique impetu et insidiis a facie eorum omnes gentes urbesque earum quieuerunt, pauide et tremefacte super contritione regis Babylonie et uictoria que ipsis fidelibus a Deo uiuente collata est. Sic igitur secure et pacifice loca hec transeuntes, pauca quidem arma habentes, sed palmas in signum uictorie manibus portantes, in regionem ciuitatis Gybel frugibus et uineis opulentissimam declinauerunt: ubi procul a  menibus urbis propter loca riuis et pascuis commoda, aperta camporum planitie, tabernacula extendentes, duobus diebus bonis uberrimis terre illius delectati sunt.



CAP. Lu.---Bemundus Laodiceam, Christianorum urbem, obsedit.

His itaque in locis dum moram facerent, nuntiatum est illis quomodo Bemundus, auaritia aggregandi et acquirendi insaturatus, Laodiceam, urbem et habitationem catholicorum Grecorum, longa obsidione occupasset; turresque duas ciuitatis, in littore maris sitas, magistras urbis a nautis tributa exigentis, iam captas inuasisset auxilio et nauali assultu Pisanorum et Genuensium; custodesque catholicos  alios trucidasset, alios uisu excecatos ab ipsarum arce eiecisset. Sed Pisani et Genuenses non nimium super his iniuriis criminandi sunt: nam ex ore Bemundi longe aliter quam res esset intellexerunt. Unde falsa illius adhortatione ducentis nauibus predictas turres uallauerunt, et malis nauium procera longitudine nubes tangentibus et sportas uimineas in summitate affixas continentibus, custodes presidiorum grauiter oppresserunt, creberrimis lapidum et sagittarum ictibus a superueniente arbore turres et uiros impugnantes. Audito enim Pisanorum et Genuensium aduentu, Bemundus, princeps subdolus et frater auarus, ab Antiochia sex milliaribus Laodicee uicina illis occurrens, omne malum et grande nefas de ciuibus Laodicee referebat: hos  enim noxios esse Christianorum calumniatores, ut sic omnium animos in odium ciuium et urbis obsidionem facilius hoc concitaret instinctu. Quare factum est ut creduli uerbi illius primum turres obsidentes, custodes earum in deditionem cogerent; dehinc turribus sua arte uel ui superatis, urbem cingerent. Qui graui et longo assultu ciues uexantes, iam trans uallum murorum pontes duos potenter locauerunt, per quos usque ad menia facilius ipsis pateret accessus, et sic urbs angustiata in breui Bemundo redderetur. In proximo enim fuit ut ciuitas applicitis huiusmodi ingeniis caperetur, ciues punirentur, et Bemundo omnia iniuste traderentur. Iniuste quidem, nam in obsidione Antiochie eadem Laodicea nauali obsidione et assultu  Winemari de Bulonia, piratarum magistri, et quorumdam Christianorum, cum prefatis turribus superata et capta est. Hi, collectione nauium e diuersis terris et regnis contracta, scilicet ab Antwerpia, Tyla, Frisia, Flandria, per mare Prouincialibus in terra S. Aegidii, de potestate comitis Reymundi, associati, nauigio in circuitu orbis terre usque ad ipsam urbem Laodicee appulsi sunt. Quam occupantes et expugnantes, Turcos et Sarracenos, iniustos dominatores, in ea repertos gladio percusserunt, urbem uero et eius menia apprehendentes, comiti Reymundo cum ipsis turribus post obsidionem Antiochie contulerunt. Winemarus, magister et ductor piratarum, post hec a Turcopolis et militibus regis Grecorum  captus et carceri deputatus est; sed ducis Godefridi interuentione post plurimum temporis a carcere et uinculis eductus est. Comes uero Reymundus post captionem Antiochie, decreto itinere suo in Ierusalem cum ceteris, imperatori Constantinopolis Laodiceam ciuitatem Turcis et gentibus ereptam restituit et sic fidem inuiolatam illi reseruauit, Iurauerat enim sibi, fedusque percusserat cum eo una cum Godefrido et principibus ceteris, de cunctis urbibus, castellis et terris ad regnum ipsius pertinentibus, nichil quidquam de omnibus retinere aut mentiri. Hac de causa Bemundum principes, ab Ierusalem regressi et in terminis ciuitatis Gybel hospitati, comperientes Laodiceam iniuste obsedisse, ac imperatori comitique Reymundo iniuriam  fecisse, nuntios constituunt, qui eum amicabiliter et pacifice ex legatione et rogatu Christianorum confratrum, ab Ierusalem in uictoria Dei redeuntium, compellarent, quatenus ab urbis obsidione recederet, nullamque ultra Christianis calumniam inferret.



CAP. LuI.---Episcopus Pisanus redeuntes peregrinos humiliter salutat.

Interea dum ad hoc nuntii eligerentur, episcopus Pisanorum, Dagobertus nomine, cognito aduentu et reditu Christianorum peregrinorum ab Ierusalem, quorum per plurinum tempus fama nota fuit aut memoria usque ad diem hanc, assumptis aliquibus uiris de comitatu suo egregiis, fratres adire et uisitare contendit. Quibus inuentis in regione predicta,  nullo modo a fletu pre gaudio se continere potuit; sed in omnium maiorum atque minorum colla ruens, cepit cum lacrymis uniuersos deosculari, dicens: »uere et absque ulla ambiguitate fateor uos filios et amicos Dei uiuentis, qui non solum rebus uestris, urbibus, castellis, prediis, uxoribus, filiis ac filiabus abrenuntiauistis, sed etiam animabus uestris non pepercistis, cum hanc Dei et Domini nostri Iesu Christi expeditionem, in tam longinquas et barbaras nationes facere non dubitastis; totque aduersa, ut compertum habemus, pro Redemptoris nostri gratia sustinuistis. Non est auditum a Christi natiuitate, ut aliquis Christianorum exercitus, per tot regna et pericula transiens, Ierusalem, in potentia et uirtute, expugnatis et eiectis adulterinis filiis et  incolis, obtineret, ac loca sancta mundaret, atque in ea post uictoriam ad tuendam magnificum Christianorum principem Godefridum exaltaret, sicut de gloria et uirtute eius et uestra nunc accepimus. Propter quod gauisi desiderio uidendi uos, et salutandi ac colloquendi huc uenire decreuimus.



CAP. LuII.---Mutua collocutio episcopi et peregrinorum.

Ad hec a fidelibus peregrinis uenerabili episcopo sic responsum est: »Si Christianorum prosperitati congaudetis, et saluti arridetis, cur Christianis ciuibus, uidelicet urbis Laodicee iniuste uim intulistis, turres eorum cepistis, custodes trucidastis, et adhuc urbem obsidione uastastis?« His auditis, episcopus  benigne et patienti animo excusauit se, ac se suosque in omnibus ignoranter deliquisse profitetur, dicens: »Mundi a sanguine hoc sumus. Nam cum rudes ac totius guerre ignari nauigio ad has partes uenissemus, Bemundus ab Antiochia nobis obuiam factus est, qui ciues Laodicee falsos Christianos esse asseruit; eosdem etiam semper Christianis confratibus aduersari, et traditores peregrinorum apud Turcos et Sarracenos fuisse illos summopere referebat. Ad hoc ulciscendum, opem et uirtutem nostram precatus est. Nos uero uerbis et assertionibus illius credentes, hosque ciues sceleratissimos estimantes, uires et opem sibi ad obsidendam urbem et eius habitatores contulimus, et obsequium nos prestare Deo in occisione illorum arbitrati sumus. Sed nunc  ueritatem ex ore uestro nouimus, quomodo inuidia et auaritia, non Dei gratia, hos Bemundus persequitur; et nos misere decepit ad obsidendos et puniendos Christianos. Et ideo sine mora ad nostros redituri, rem aperiemus, et sic ab urbe eos et ab omni impugnatione cohibebimus.«



CAP. LuIII.---Bemundus, nolens obsidionem soluere, deseritur ab omnibus.

Hoc dicto, nuntii ab exercitu Hierosolymitarum cum Pisanorum episcopo profecti sunt. Sed Bemundum in nimia auaritie sue pertinacia reperientes, legationem confratrum et comprimorum benigne sibi aperuerunt quatenus ab urbe Laodicea arma et uires suas amoueret, ne erga imperatorem Grecorum fidem promissam mentirentur, et reditus sui  impedimentum grauissimum in regno illius paterentur. Bemundus uero, auditis nuntiorum uerbis, petitionem et admonitionem fidelium prorsus spreuit, et nunquam se recessurum a muris et menibus Laodicee asseruit, donec urbs et ciues sue manciparentur ditioni. Nuntii autem omnia responsa et aspera uerba Bemundi eiusque impatientiam ad exercitum referentes, primoribus indicant, ac iras omnium uehementer acuentes, eo animos illorum commouent, ut arma acquiri et bello aptari uniuersi, parui et magni, monerentur. Ad hec episcopus, Bemundi intentione et responsione cognita, in castra et classes suorum descendens, uniuersos qui in suo erant comitatu causam edocuit et commonitionem Christiani exercitus. Sic cunctos Pisanos  et Genuenses, in Domino Deo compunctos, ab obsidione urbis et auxilio Bemundi reuocauit, ne ultra ad subueniendum manum in ciues mittere presumpsissent. Bemundus ergo uidens se auxilio destitutum, uiresque suas nimium attenuatas, et quod fideles Christi ac principes bello et ui armorum eum amouere conspirassent, uespere celos terrasque obumbrante, ab obsidione murorum procul cum omni manu sua secessit, et confratrum uoluntati, nescio amore an timore, nolens uolensque, obtemperauit.



CAP. LIX.---Armati fideles Laodiceam peruenientes, Bemundum fugisse reperiunt.

Crastina uero die per uniuersum mundum relata, omnis multitudo peregrinorum armis et loricis induuntur;  et iter insistentes, plurimumque diei peracto, Laodiceam peruenerunt in uexillis ostreis tubarumque multitudine. Sed nullam contradictionem sibi resistentium inuenientes, pacifice portas  ciuitatis ultro sibi a ciuibus patefactas introierunt in omni susceptione benigna. Bemundum enim procul abstitisse, et abhinc usque ad dimidium milliare consedisse, eis nuntiatum est. Comes ergo Reymundus cum quingentis fratribus sue societatis munitionem urbis ingressus, suum uexillum, quod erat notissimum, in eminentioris turris erexit cacumine, custodia suorum per uniuersas Laodicee turres locata. Ceteri uero fratres et comprimores per omnia edificia domorum extra et infra hospitandi gratia diuisi sunt. Circiter uiginti millia Hierosolymitanorum erat numerus, quando ab Ierusalem reuersi, Laodicea confinia intrauerunt, quibus omnium rerum uite necessariarum copia a uendentibus concessa est. Mensis enim September et Autumni  tempus erat, quando Laodiceam peruenerunt. Ubi precipua ubertate frumenti, uuarum, musti, olei et hordei fruentes, quindecim dierum spatium letanter peregerunt, ciuibus urbis et peregrinis Pisanis ac Genuensibus omnem familiaritatis et affabilitatis mutuam gratiam exhibentibus.



CAP. LX.---Bemundus Laodicensibus reconciliatur, et quibusdam aliis.

Inter hec mutue caritatis gaudia utrinque sui recordati Christiani nominis et communiter habite tribulationis, passionis et pristine dilectionis, internuntios constituerunt, qui Bemundum de iniustitia sua arguerent et de concordia interpellarent, quatenus compunctus fratribus reconciliari non abnueret, fratres quoque eum satisfacientem benigne in  concordiam et caritatem reciperent. Bemundus, his auditis nuntiis, compunctus super omnibus, in unitatem et dilectionem festinanter redit. Etenim statuto die in campestribus Laodicee colloquio habito, precipue inter duos comites Reymundum et Bemundum, dehinc inter alios pax et amicitia firmata est, et omne uetus odium penitus exclusum. Sicque triduo cum illis Bemundus moram faciens, in obsequio caritatis uictoriam Ierusalem sciscitatus est: post hec Antiochiam cum suis reuersus est. Robertus uero Flandrensis, Robertus pariter Northmannorum princeps, Gastus de Burdeiz, Cuno de Monte-Acuto et ceteri compares, post aliquot dies reditum nauigio constituerunt ad terram natiuitatis  sue. At comes Reymundus, metuens Laodiceam et Tortosam urbes, quas difficili labore subiugauerat, ex Bemundi auaritia et instabilitate amittere, cum plurima manu suorum sequacium remansit.



LIBER SEPTIMUS.



CAPUT PRIMUM.---Ciues Assur, transgressores federis, dux obsidet iterato.


Postquam ciues Assur, uulgariter Arsid, ex consilio inuidorum, urbem et reditus, quos pepigerant  duci Godefrido singulis annis conferre, concussi timore uictorie quam acceperat iuxta Ascalonem, prorsus negauerunt, obsides illius pro pacto amicitie datos, inique retinentes, et suis gaudentes receptis,  qui in fide male seruata ducis euaserant custodiam, ultra se a facie ducis forti muniere tutela. Quapropter rex ira motus, ceterique nobiles et ignobiles, qui secum remanserant, nempe Willhelmus de Montpelir, Wernerus de Greiz, Geldemarus Carpent., Wickerus Alemanus, uniuersi equites et pedites Christiani cum tribus millibus urbem cinxerunt, in circuitu eius tabernacula sua extendentes. Collocatis ergo undique tentoriis, aptauerunt machinas et instrumenta mangenarum, spatio septem hebdomadarum summo studio ea fabricantes.



CAP. II.---Lacrymosa narratio de Gerhardo milite.

Applicitis tandem muro ingeniis, fortiter ciues oppugnabant. Illi uero non segnius pro uita resistebant a turrita arce et menibus. Sed frustra uidentes  se in defensione desudare, malum naualem procere altitudinis, qui in media urbe iacebat, funibus et catenis astrictum leuauerunt in altum, in quo unum de obsidibus ducis, Gerhardum predictum, ortum de genere Hamaicorum de presidio Auennis, militem egregium, affixerunt in modum crucifixi, manus et pedes illius extendentes funibus, quem iamdiu penis consumptum a carnificibus arbitrabantur Christiani. Sed erectus et affixus in culmine mali idem Gerhardus, in hanc miserabilem uocem cum lacrymis erupit, ac ducem alloquitur: O dux illustrissime, nunc reminiscere quomodo tuo precepto huc obses et exsul inter barbaras nationes et uiros impios transmissus sum. Ideoque peto, ut aliqua misericordia uel humanitate super me mouearis, et  tam graui et seuo martyrio me perire non patiaris. Cui dux: Nequaquam, o Gerharde, miles acerrime, tui misereri possum, et tot homines auertere a uindicta ciuitatis huius. Et ideo, si frater meus uterinus esses, ut Eustachius, hac conditione liberari non posses, ut urbs illesa permaneat. Mori siquidem habes, et utilius est, ut solus moriaris, quam decretum et iusiurandum nostrorum uioletur, et urbs hec semper peregrinis habeatur infesta. Si enim presenti uita moriaris, uiuere habes cum Christo in celestibus. Hec Gerhardus intelligens, et nulla se lacrymarum prece uidens proficere, summopere ducem exorat ut equum et arma sua sancto presentaret sepulcro, que illic Deo famulantibus pro remedio anime sue targiatur. Ad hec dux et uniuersa multitudo Christianorum  fortiter assiliunt urbem, in confratre Gerhardo totius pietatis et misericordie obliti, urbis defensores in sagittis et fundibulis et mangenellis circumquaque impugnantes. Et iam inter plurimas sagittas incaute remissas, decem sagittis eiusdem Gerhardi corpus confixum et uulneratum est.



CAP. III.---Ubi, ducis machina procumbente, plurimi Christianorum pariter conflagrarunt.

Gentiles autem cernentes quia uir strenuus, omni pietate a cordibus suorum exclusa, uulneraretur, sic duci et omni populo Christiano magnis blasphemiis improperabant, dicentes: Gens impia et crudelis, qui minime fratri et conchristiano uestro parcere curastis, sed acrius, illo uiso et eius perditione, urbem atque ciues  oppugnastis! Hoc dicto, ab intus mangenellis, balistis et sagittis uiriliter resistentes, urbem in machina expugnantes ducis milites nitebantur repellere. Palos enim ferreos et acutos, oleo, stuppis, pice, ignis fomite inuolutos, et omnino aqua inexstinguibiles creberrima iaculatione a menibus intorquebant machine trans taurina cornua, quibus uiminee crates operte erant ad excutiendos iniectos ignes. Sed tandem paulatim flamma suscitata, et uires undique in arida materia rapiente, tota machina combusta humi procumbens corruit cum tribus cenaculis: in quibus uiri bellatores amplius quam quinquaginta, a duce et ceteris primoribus constituti, nunc undique flammarum inuasione occupati, cum ipsa machina ruinam perpessi sunt. Alii fractis  ceruicibus et collo, alii semiputatis cruribus eorum aut brachiis, quidam ruptis uisceribus ab intolerabili massa lignorum, nec ulla ope liberandi, una cum lignis in fauillam et cineres redacti sunt. In quibus Franco de Mechela uilla, que est super Mosam fluuium, miles imperterritus, ab ardentissima trabe occupatus, eodem igne inexstinguibili incendio concremari ab omnibus uisus est.



CAP. Iu.---Exhortatio ducis ad milites.

Continuo sine mora Rotholdns, miles acerrimus, uidens quia ars et flamma Sarracenorum inualuit, machinaque cum inhabitatoribus suis humi procubuit, a menibus urbis, in que a machina descenderat ante incendium una cum Petro Longobardo,  milite preclaro, celeri pede desiliit, quod nullum eis auxilium ferebatur, et in uallo iuxta muros constiterunt illesi. Sarraceni autem uidentes eos iuxta muros corruisse, ferratis sudibus et immensa mole lapidum uiros opprimere certabant; sed Deo protegente, et galea fortissima crebros ictus sustinente, uiui et incolumes ad societatem Christianorum reuersi sunt. Dux itaque cernens sic suos audacissimos milites graui interitu et ruina corruisse, alios exstinctos et combustos, alios eneruatos, et omne opus machine celeri strage et edaci flamma consumptum, ac plurimos Christiane societatis animo deficere fugamque meditari, mestus et dolens, uniuersos desperatos reuocare cepit ad assultum urbis, ad interitum aduersariorum, ad firmandam obsidionem,  dicens: Ah! miseri et inutiles, ad quid de terra et cognatione uestra exiistis, nisi ut animas uestras usque ad mortem pro nomine Iesu daretis, et redemptione sancte Ecclesie et liberatione confratrum uestrorum? Ecce ciuitas hec, et uniuerse nationes in circuitu, Ierusalem urbi inimicantur, et insidiantur saluti nostre; quarum hec una est, quam obsedistis. uidete ne deficiatis a proposito uestro, et tam uiliter effeminati, hanc urbem insuperatam relinquatis. Agite ergo penitentiam luxurie uestre fedissime, quam in hac uia sancta incesti exercuistis, et omnium iniquitatum uestrarum, quibus gratiam Dei offendistis; et sic Dominum celi, apud quem non est iniquitas, uenia et confessione delictorum uestrorum  purgati, facite uobis placabilem; quia sine illo nichil potestis facere.



CAP. u.---Populo penitentia indicitur, sed concremata simili machina, iterum plectitur.

Ad hanc ducis uocem et admonitionem uniuersi fuge intenti et timore concussi, tunc solatio roborati, obsidionem circa Assur amplius et ualidius quam antea firmauerunt, donec et altera machina iterato fabricata muris applicaretur, per quam ciuitas capta redderetur. In hac tandem repertis omnibus, crastina luce primum exorta, Arnolfus cancellarius sepulcri Dominici, clericus illustris et Deo deuotus, ipsam ducem et uniuersos magnos et paruos cepit redarguere de perfidia et duritia cordis qua in fratres suos, Gerhardum et Lambertum, malo  affixos et apud Assyrios obsides derelictos, peccauerunt. Idcirco omnes de hac impietate cunctorumque feditate delictorum ad confessionem et correctionem paterne cohortatus est. Sic itaque eo adhortante ad compunctionem cordis, et ueniam culparum suarum, lacrymis profusis in unam eriguntur uoluntatem ad urbis obsidionem, rursumque componentes machinam et tormenta lapidum, longa tempora circa muros expleuerunt. Ad instar uero magnitudine prioris machine altera hec machina facta et composita, muris ciuitatis in uirtute loricatorum ac multitudine uirorum et mulierum trans uallum applicata est, et in eius cenaculis uiri fortissimi et audaces ad pugnam ciuibus inferendam constituti sunt. Hec autem machina dum sic trans uallum  traheretur, ut muros ciuitatis plurimum sublimitate superaret, uirique ex ea areu, iaculis ac lanceis menia oppugnarent, ciues etiam in menibus consistentes grauiter uexarent, simili iaculatione palorum ignitorum, ut priorem machinam, Sarraceni eam infixerunt, quousque flamma suscitata inualescens crates, postes, trabes inuasit ac combussit. Mox ad exstinguendam machinam de omni exercitu et tentoriis concurrunt uiri ac mulieres, aquam singuli in singulis uasis afferentes. Sed minime profecit tanta aquarum suffusio. Nam huius ignis genus aqua erat inexstinguibile, et flamma magna et insuperabilis, ideoque machina nequaquam potuit exstingui, donec penitus combusta ruinam magnam faciens, quamplurimos uirorum ac mulierum  circumstantium diuersis plagis attriuit. Alii ibidem mortui, alii membrorum lesione eneruati iacebant, quidam semineces quassatis uisceribus purpureum sanguinem uomebant; alii flammis suffocati, a nemine liberari ualentes, misere periclitabantur. Unus erat dolor pereuntium, nulla quies.



CAP. uI.---Soluta obsidione Assur, Bemundus et Baldewinus sanctam ciuitatem ingrediuntur.

Nihil his ingeniis duce proficiente, consilio suorum accepto, eo quod ciuitas Assur, hoc tempore grauissime hiemis inchoante, pre frigore et niue insuperabilis haberetur, Ierusalem Decembri mense mediato rediit; sed centum equites cum ducentis peditibus Rames uel Rame attitulauit, qui assidue  ciues Assur impugnarent, ac bello lacesserent. Ciues uero precauentes, ne aliquis impetus aut insidie illorum ex improuiso nocerent, nequaquam longe a muris procedebant. Unde milites ducis sata et uineta illorum per singulos dies depredabantur. Tandem iidem milites Christiani uidentes quia nichil insidiis aut assultu proficerent, Ierusalem et ipsi reuersi, per spatium duorum mensium se ab omni impetu et infestatione continuerunt. Sic securi facti uiri Assur et aduersitatis nichil ultra estimantes, in negotiis suis paulatim ab urbe procedebant incaute, et uites agrosque excolebant. Bemundus secus ciuitatem Antiochie audita Christianorum uictoria, et Godefridi ducis gloria et exaltatione in Ierusalem, ex uerbis et relatione Roberti Flandrensis, Roberti  Northmannorum principis et ceterorum redeuntium, Baldewino eiusdem ducis fratre admonito per legatos, uiam Ierusalem insistere decreuit ad uisitandum locum Domini sepulcri. Quibus Dagobertus Pisanus episcopus cum omni comitatu suo longo tempore  in regione commoratus Laodicee, nunc in uia hac adiunctus est; datisque muneribus, cum utrisque pactus est amicitiam de die in diem in omni sermone et actione simulate religionis, cunctis nimium acceptus. Natali autem Domini in proximo facto, prefati principes cum ingenti honore et comitatu Christianorum Ierusalem sunt ingressi, duce Godefrido gloriose eis occurrente, et pre gaudio nimioque desiderio eos uidendi, pia eis oscula faciente.



CAP. uII.---De ambitione patriarchatus Pisani episcopi.

Aliquot deinde diebus transactis, episcopus Pisanus, multum fautoribus Baldewino et Bemundo sibi conquisitis, duci adeo gratus et dilectus fieri cepit, quousque ad patriarchatus dignitatem prouehi meruit, collatione potius pecunie quam dilectione noue ecclesie. Idem uero Dagobertus, cum adhuc Pisanus esset episcopus, ab Urbano Romanorum summo pontifice in Hispaniam directus in legationem Christiani cultus et religionis, honorifice ab rege, Alfonso nomine, susceptus est, et ab omnibus episcopis et archiepiscopis regni illius in obedientia et caritate quin et muneribus pretiosis ac magnificis, tam in auro quam in argento et ostro ab  ipso rege cunctisque primoribus ditatus et honoratus est. Innotuit etiam plurimis quomodo arietem aureum miri decoris et operis idem rex illustris per manum eiusdem Dagoberti domino apostolico caritatis causa dono miserit: quem ille cum cetera undecunque collecta pecunia inardescens auaritia, celando retinuit. Et, ut pro uero aiunt, quibus res patuit, hanc massam grandis talenti et arietis aurei, mortuo Urbano pontifice, Ierusalem detulit ac Bemundum Baldewinumque corrumpens, Godofrido duci arietem et cetera munera contulit: sicque patriarchatus honore sublimatus est.



CAP. uIII.---Principes cum duce Iordanem adierunt.

Iam Dagoberto in cathedra Hierosolymitanorum sedis patriarcha constituto, et consecrato a Roberto  episcopo ciuitatis Rama, quam uulgariter nominant Rames, et Natali Domini in omni iucunditate et letitia a uiris catholicis et principibus celebrato, Bemundus, Baldewinus et ipse patriarcha a duce impetrauerunt ut sic iter moderarentur, quatenus ad Iordanis flumen in uigilia Epiphanie Domini conuenirent, ubi Dominus iehsu a Ioanne baptizari dignatus est. Qui uoluntati et desiderio eorum satisfaciens, in omni apparatu et uirtute peditum et equitum cum eis ad ipsum flumen descendit: in quo pre gaudio loti sunt et delectati. Post hec Baldewinus et Bemundus in omni hilaritate et mutua gratia cum duce letati, illic in regione Iordanis, dato cum lacrymis osculo, ad inuicem dissociati sunt: Godefridus cum patriarcha reuersus Ierusalem,  Bemundus uero et Baldewinus Antiochiam et Rohas reuersi sunt.



CAP. IX.---Ubi ciues Assur graui membrorum abscissione multantur.

Dehinc mense Februario mediante, ciues Assur, dum secure de die in diem in omnibus negotiis studerent et pacifice ad excolendas uineas et agros procederent, quidam Sarracenus ex ciuibus urbis Assur, ut gratiam inueniret in oculis ducis, omnia propalauit, quam securi et nullius mortis respectum habentes, ab urbe ciues exirent ad omnia que eis erant necessaria. Dux autem, Sarraceno audito, benigne illi in omnibus aurem adhibuit, et curam eius egit ut sic magis uiro blandiretur: unde ab illo  traditore dies designata est qua illos in uineis agrisque laborantes alios occidere, alios posset comprehendere. Eadem itaque die illucescente, Godefridus dux quadraginta milites armatos iuxta Rames in insidiis constituit. Qui Sarracenos ad mille egressos repentino impetu equorum agressi sunt, et eos seuo uulnere interimentes, supra quingentos naribus amputatis et manibus aut pedibus in campo semiuiuos reliquerunt, ipsi uero uictores cum captiuis uxoribus eorum et pueris Ierusalem reuersi sunt. Cognita hac strage grauissima, tota ciuitas Assur dolore et lamentis commota est et uniuersi in ea habitantes: qui sine dilatione regi Babylonie tam crudelis fame et damni nuntios miserunt.



CAP. X.---Milites decem Christiani triginta equites gentilium fugant et necant.


Audito quidem tam crudeli nuntio Merauis, qui post regem secundus imperat, et cuius uoci omnes ciues et uniuerse ciuitates de regno Babylonie obediunt, turbatus est uehementer statimque centum equites Arabes et ducentos Azopart mittere se promisit ad subueniendum ciuibus urbemque tuendam: non enim passus est ad aures domini regis Babylonie Ammirabilis tam grauem legationem peruenire, ne cor eius nimium grauaretur. Intellecto hoc solamine, quod promiserat Merauis, multum gauisi sunt ciues Assur, et ab illo die portis apertis, ipsi et omnia armenta secure in agros procedebant, sed non tamen longe ab urbe. Deinde octo diebus transactis  auxilium et uires regis Babylonie illis adfuerunt, centum equites Arabes et ducenti Azopart: quorum iussione et consolatione longius quam solebant ab urbe et porta procedere presumebant. Audito tandem in Ierusalem aduentu illorum, surrexerunt clam duce decem milites Christianorum, et in termino Rametis constiterunt ad explorandam rei ueritatem, utrum milites Babylonie adfuissent in auxilium urbis Assur. Qui protinus quinque armigeros direxerunt ante menia urbis ad lacessendos et producendos uiros, quorum fama erat; ipsi uero decem in campestria Assur descenderunt. Armigeris autem discurrentibus in equis ante menia urbis ex decreto decem militum, triginta equites Arabum ab urbe subito exierunt armati, eosque grauiter insecuti  sunt, post tergum relictis insidiis. Armigeri uero quantocius equorum uelocitate ad decem equites Christianorum fugam inierunt. Quibus ad subueniendum decem domini sui illico in equis et armis adfuerunt; et triginta Arabes in fugam remittentes, usque ad portas et menia Assur eos persecuti sunt, tres illorum in momento perimentes; quorum capita ab armigeris amputata, cum equis et spoliis eorum afferentes, Ierusalem cum gaudio reuersi sunt.



CAP. XI.---Apud Assur iterum Babylonici a ducis militibus detruncantur.

Comperta hac uictoria, et tam laudabili audacia decem equitum, dux et uniuersi sui letati sunt. Unde centum et quadraginta equites conuocans, in  insidiis uersus Rames conductu Werneri de Greis, ac Roberti probi militis de Apulia, ituros constituit, ut Arabes milites aliqua arte lacessitos, et ab urbe Assur productos circumuenientes, aliquid insigne cum eis molirentur. Manserunt itaque hi milites Christiani ducis iuxta Rames in insidiis duobus diebus donec ciues Assur tertia die egressi fiducia suorum militum per agros cum gregibus suis, ignari totius infestationis, uagari secure ceperunt. Illis uero sine respectu periculi uagantibus, uiginti milites continuo ab insidiis et societate Christianorum egressi, predam undique contraxerunt, ui etiam abducentes; sed mox a militibus Assur excussa est. Ad hec tota manus Christianorum consurgens ab insidiis fortiter assilierunt; milites quoque Arabum  et Azopart omnesque pedites illorum idem fecerunt et utrinque graue commissum est prelium. Tandem Christiani preualentes, plurimam partem illorum occiderunt predamque retinentes cum plurimis equis et captis ibidem militibus in gloria et iucunditate Ierusalem reuersi sunt. Residui autem Sarraceni, qui pauci uix euaserant, cum fama luctuosa Babyloniam reuersi sunt, et regis iram Babyloniorumque metum adauxisse nulli dubium habeatur. Dux denique Godefridus de prospero euentu suorum non ad modicum letatus est.



CAP. XII.---Assur ciuitas facta est tributaria, et Ioppe instauratur.

Sic tandem ciuitas Assur tedio affecta, nec regis  sui auxilio uidens se posse resistere, pacem composuit, claues portarum et turrium duci obtulit, facta ei tributaria. Cuius tributa Roberto, militi preclaro de Apulia, pro conuentione solidorum a duce concessa sunt. Post hec dux uolens adhuc amplius urgere et subiugare ciuitatem Ascalonem, et ceteras urbes sub regno Babylonie deprimere et debellare Ioppen, que uulgariter Iaphet dicitur, antiquo ex termino dirutam reedificari murisque muniri constituit, quatenus illic portus nauium fieret, et ab hac ceteris gentilium ciuitatibus locus esset resistendi ac nocendi. Firmata ac munita ciuitate Iaphet, ab omnibus regnis et insulis Christianorum mercatores uite necessaria afferentes ad eius portum accedebant; peregrini quoque aduentantes usquequaque secure  illuc descendebant, corpora sua hospitio et quiete curantes.



CAP. XIII.---Principes circumiacentium ciuitatum munerarios se duci sponte offerunt.

Sarraceni autem dolentes et tristes facti sunt, eo quod ab hac ciuitate reedificata et instaurata uniuerse ciuitates gentilium in circuitu subiugande, debellande ac deuastande essent, Christianorumque uires per mare aduentantes de die in diem augerentur. Quid aduersus hoc facerent, gentiles nichil melius senserunt in omni consilio, nisi ut legatio ab Ascalone, Cesarea et Ptolemaide uel Accaron ad salutandum ducem maturaretur ex parte ammiraldorum predictarum urbium. Nec mora, legatio ad aures ducis et omnium primatum suorum Ierusalem  in hunc modum delata est: Ammiraldus Ascalonis, ammiraldus Cesaree, similiter ammiraldus Ptolemaidis, duci Godefrido in omnibus salutem. Exoramus te, ducem gloriosissimum ac magnificum, quatenus gratia et concessu tuo ciues nostri securi et pacifice ad negotia sua procedant. Et decem ualentes equos mulosque tres, corpore elegantes, tibi mittemus; ac singulis mensibus quinque millia byzantiorum in ratione tributorum reddituri sumus. Hoc pacto nimium pax facta et firmata est, quin abhinc amicitia fieri cepit de die in diem, precipue inter ducem et ammiraldum ciuitatis Ascalonis, et donorum copie duci accrescebant in frumento, uino, hordeo et oleo plus quam dici et memorari possit. Similiter Cesarea et Accaron, datis muneribus auri et argenti, pacem et  securitatem obtinebant. Incubuit enim timor Christianissimi ducis uniuersas terras et regiones gentium.



CAP. XIu.---De eodem, et quod dux pacem statuerit per terram.

Principes dehinc Arabie famam ducis tam gloriosissimam intelligentes, pacem et ipsi pariter et amicitiam cum eo componebant, sub hac conditione, ut pacifice Ierusalem et Ioppen sui mercatores, omnia corpori necessaria afferentes, sine interdictione cum Christianis pretio mutuarent. Quod sic actum est: et allata sunt abundanter uniuersa tam Ioppen quam Ierusalem in armentis, bobus, ouibus et equis, uestibus et annona, et omnia equo pretio cum Christianis  mutuabant: et sic letitia magna in populo facta est. Omnem uero commutationem et egressionem per mare omnibus gentilibus interdixit. Erant enim custodes et insidie diffuse per mare, ne quidquam gentiles nauigio suis ciuitatibus inferrent unde ciuitates, necessariis opibus abundantes et confise facte, rebelles superbirent, et federe neglecto, quod cum duce pepigerant, exaltate resisterent. Si qui uero ab Alexandria, Damiata uel Africa nauigio ueniebant, cum opibus suis a militibus ducis capti detruncabantur. Similiter Sarraceni Christianis nullam in mari pacem seruabant; solummodo pacem et fedus utrinque statuerunt super terram. Hec pax nimium adeo inter ducem et ammiraldum Ascalonis esse cepit, ut ciues illius pacifice cum  rebus uenalibus penetrarent, et uiri Christiani similiter Ascalonem sine impedimento proficiscerentur.



CAP. Xu.---Supra dictus Gerhardus incolumis remissus beneficiis honoratur.

Cum hec pax tantum cresceret, et amicitie magis ac magis iungerentur, quadam die idem preses et ammiraldus Ascalonis Gerhardum de presidio Auennis, ab omni plaga curatum, honorifice uestibus indutum et equo optimo impositum, duci Christianissimo Ierusalem dono remisit: quem multis iam diebus in Assur obiisse dux et uniuersi Christiani existimabant, nescientes quod a malo depositus, ab Assur eidem ammiraldo missus fuisset. Dux itaque, uiso et incolumi recepto Gerhardo, dilecto milite  suo et egregio adolescente, gauisus est uehementer. Cui statim in remunerationem sui magni laboris maxima terre beneficia centum marcarum cum castello, quod dicitur ad S. Abraham, in presentia omnium fidelium qui aderant, largitus est. Cepit denique ab ea die super terram magis ac magis pax hinc et hinc multiplicari, donec tedio facta est militibus Gallie pugnacibus.



CAP. XuI.---De pertinacia Grossi Rustici.

Post hec non multa mora Tankradus duci Ierusalem occurrit in aduentu Natalis Domini a presidio Tabarie, quod dux idem uallo et insuperabili munitione in montis arduo reedificauerat, et Tankradus dono ducis ad tuendum susceperat: ualde tunc conquestus et auxilium petens, eo quod terra et ciuitas  Grossi Rustici, regno Aegypti adiacentes, sibi rebellarent et redditus reddere dedignarentur. Hoc dux audito et moleste accepto, post dies octo precibus Tankradi satisfaciens, ducentis equitibus et mille peditibus terram regionesque Grossi Rustici ingressus est, et preda innumerabili undique contracta, homines gentiles alios trucidari, alios iussit captiuari, cetera uero omnia in flammas et cedes usquequaque redegit. Moram itaque in regione hac duce per dies octo strage et incendio faciente, Grossus Rusticus, princeps regionis, legationem direxit propter auxilium Turcorum, si forte uiribus illorum fretus, duci occurrens, resistere posset. Hic princeps appellatus est a Gallis Grossus Rusticus pre nimia  pinguique corpulentia uilique persona in qua totus rusticus esse uidebatur. Princeps uero Turcorum et rex Damascenorum illius audita legatione, quingentos Turcos sine mora illi misit in auxilium. Iam Christiani milites post diutinam et nimiam stragem de terra Rustici exierunt, duce semper cum preda gregis et uestium ceterarumque rerum in fronte gradiente; Tankrado uero a longe post tergum cum centum equitibus custodiam faciente. Et ecce post paulum Turcorum milites cum festinatione uisi sunt adesse. Quibus Tankradus non segniter occurrens, cum illis prelium commisit. Utrinque hac die bello grauati sunt, alii occisi, alii uulnerati; Tankradus uix elapsus est. uespere autem facto, dux et tota manus illius per campestria, positis armis, pernoctans  et ignorans quomodo Tankradus cum Turcis commiserat bellum, totus adhuc de euentu illius erat incertus, quousque ea nocte media incolumis ereptus est cum suis sodalibus, quorum aliqui sagittis grauati sunt. Dux uero ut intellexit quomodo Turci Tankradum a Damasco persecuti fuerint et cum eo bellum commiserint, iussit summo mane diei sequentis acies fieri, et Turcis eorum persecutoribus occurrere. Sed nec unus in regione hac repertus est. Nam egregii ducis presentiam nimium uicinam persentientes, per totam noctem in sua reuersi sunt, ultra ab insecutione Tankradi cessantes. Post hec dux in Ierusalem rediit. Tankradus Tabariam cum suis pariter regressus, sexaginta milites secum habens, illic moram fecit, singulis diebus Damascum  et municipia Turcorum expugnans, et predas a terra et regione eorum abducens. Arx autem hec Tabaria sita est iuxta locum, quem appellant mare Tiberiadis, duo milliaria habens in longitudine et duo in latitudine. Hanc a duce Christianissimo subiugatam cum presidio restructo Tankradus obtinuit in beneficio, eo quod gratiam in oculis ipsius inuenerit, in officio militari probus, et quia aduersariis Christianorum indeficiens ad resistendum uideretur.



CAP. XuII.---Tankradi nuntios princeps Damascenus perdidit; terram eius dux inuadens, Grossum Rusticum ad fedus cegit.

Turci uero Tankradum de die in diem uidentes inualescere, ducisque Godefridi uires illi semper  adesse, per aliquod tempus pacem cum eo decreuerunt componere sub hac conditione, ut post huius pacis terminum, communi consilio inito, aut sibi uellent subesse, aut omnino fedus cum illo refutarent subire. Tankradus super his cum duce sumpto consilio, acquieuit Turcorum precibus, et plurima munera byzantiorum, auri et argenti et ostri ab eis et Grosso Rustico suscipiens, terram minime post hac bello commouit. Deinde transactis aliquantis diebus, Tankradus sex milites, uiros disertos et peritissimos, direxit ad principem Turcorum Damasci, quatenus urbem sibi redderet et Christianitatis professionem assumeret, si tamen eius dono uel consensu in aliqua parte regionis illius habitare  uel uiuere uellet; alioquin propter aurum uel argentum uel cetera dona se illi amicitiam seruare non posse. His igitur auditis, princeps Damascenorum uehemente ira motus est, apprehensosque uiros quinque decollari iussit; sextum autem quia Turcorum sectam arripuit, uite reseruari precepit. Istorum tam egregiorum legatorum cede cruentissima ducis ad aures perlata, uehementer una cum Tankrado et omni Ecclesia turbatus est. Qui continuo accitis undique uiribus equitum et peditum, in terram Damascenorum aduersus interfectores fratrum descendit, per dies quindecim terram et regiones depopulatus, nemine sibi resistente. uidens ergo princeps regionis, Grossus Rusticus, quia a facie Christianorum nil sibi nil Turcis intactum remanebat,  nolens uolens fedus cum duce et Tankrado per cussit; Turcos uero renuit, quorum auxilio stare ante faciem Christianissimi ducis prorsus non ualebat.



CAP. XuIII.---Ubi dux gloriosus cepit egrotare.

Hoc federe cum principe predicto confirmato sub ratione tributorum, dux per Ptolemaidem, Cesaream et Caiphas regredi disposuit: cui ammiraldus Cesaree in occursum ueniens benigne prandium obtulit. Sed ille cibum contradicens, tantum de pomo cedri gustans cum omni mansuetudine et gratiarum actione, post modicum graui infirmitate correptus est, diuertensque Ioppen episcopum et ducem uenetorum in apparatu copioso et armorum multitudine reperit. Cognito autem quod conchristiani essent et non  hostilis collectio, secreto hospitium, quod sibi nouum construxerat, cum paucis subintrauit. Nam molestia corporis accrescente premebatur. Cui quatuor ex suis collateralibus assistentes, alii pedes illius in gremio accipiebant, alii capiti eius ad reclinandum pectus suum supponebant; quidam uero super eius dolore nimium ac dolenter flebant, eo quod tanto principe destitui in hoc longo exsilio pertimescebant.



CAP. XIX.---uenetorum muneribus dux honoratur, ac deinde uehementius egritudine premitur.

Audientes ergo Christiani peregrini quomodo tantus princeps egrotaret, graui merore et luctu concussi sunt, crebro uisitandi gratia ad eum uenientes:  inter quos ipse dux et episcopus uenetiarum, et eorum primates, introducti sunt ad salutandum ipsum ducem, uidendum et colloquendum. Intromissi ergo, in uasis aureis et argenteis, ostro et ueste pretiosa, mira et insolita dona duci obtulerunt ac dederunt, propter dilectionem et desiderium quod uidendi eum semper habebant. Dux quidem Godefridus summa cum caritate ea que obtulerant suscepit, et benigne eos allocutus, nauali hospitio remisit, asserens se aliquantulum infirmitate detentum; sed in crastino, si ei quidquam remissius fuerit, in aspectu omnium se presentare qui eum uidere et cognoscere cupiebant, et tunc libenter uelle perfrui eorum communi affabilitate. Nocte denique eadem, dolore ac languore corporis illius inualescente,  a suis, propter nimietatem tumultus naualis exercitas, Ierusalem se deferri iussit; quoniam hoc tempore, sicut pollicitus fuerat, peregrinis uenetiarum nulla affabilitate potuit communicare.



CAP. XX.---Consilio ducis castelli Caiphas obsidio preparatur.

Cognita hac ducis ualida egritudine, dux et principes uenetorum Wernerum de Greis et Tankradum aggressi sunt, uidelicet ut duci loquerentur quid acturi sint: seu an ciuitatem aliquam in littore maris obsidentes debellarent priusquam Ierusalem descendant, seu exspectarent quousque, Deo donante, dux sanitatem reciperet? Ascenderat autem tunc festinanter Tankradus Tabaria in Iaphet, uehemente  ducis comperta infirmitate. Dehinc ducem ambo principes super his que a uenetis audierant conuenerunt; et consilio cum eo facto, licet egrotante, et ceteris primoribus, decretum est ut castellum, Caiphas dictum, peregrini ueneti nauali obsidione circumdarent; Tankradus uero uice ducis cum Wernero obsidionem in sicco locarent, uidelicet ut ab utroque latere maris et terre urbs obsessa et oppressa caperetur. Aptatis siquidem ingeniis, quibus Caiphas uinceretur in terra et in mari, fama luctuosa allata est in Ioppen ducem Godefridum summum principem iam obiisse. Quapropter conturbati uniuersi tam ueneti quam Galli, relicto omni apparatu obsidionis, festinato Ierusalem uenerunt, ducemque sic occupatum infirmitate et aggrauatum  inuenerunt ut uix uerbum reddere ualeret Sed tamen quantulumcunque primores consolatus, se ab hac infirmitate fatebatur conualescere. Ad hanc ducis consolationem, adorato a uenetis sepulcro Dominico et locis sanctis uisitatis, Tankradus et Wernerus una cum patriarcha Dagoberto in Ioppen reuersi sunt, apparatum suum sine otio ad unguem iterantes. Et post dies quindecim cum omni opere machinarum et balistarum profecti, mari et terra Caiphas applicuerunt. Sed Wernerus Iaphet remansit, eo quod subito infirmitate fuerit correptus, et abhinc in gestario Ierusalem aduectus est.



CAP. XXI.---Obitus gloriosi ducis et Werneri militis.

 Post quatuor dies, allato Wernero in Ierusalem, dux uehementius infirmitate cepit laborare. Qui confessione delictorum suorum in uera cordis compunctione et lacrymis peracta, Dominici quoque corporis et sanguinis communione percepta, sic spirituali scuto munitus et protectus, ab hac luce subtractus est. Mortuo igitur tam egregio duce et nobilissimo Christi athleta, maxima lamenta et nimius ploratus omnibus illic Christianis, Gallis, Italicis, Syris, Armeniis, Grecis et gentilibus plerisque, Arabibus, Sarracenis, Turcis fuere per dies quinque. Wernerus deinde, cognatus ducis et miles illustris, pariter obiit, et in ualle Iosaphat in porticu basilice S. Marie uirginis et matris Domini nostri  Iesu Christi honorifice et catholice humatus est, octaua die obitus nobilissimi ducis et principis sancte ciuitatis Ierusalem.



CAP. XXII.---Obsidio castetli Caiphas.

Gloriosissimo duce infirmitate curriculo quinque hebdomadarum Ierusalem laborante, sicut decretum erat ante eius obitum, patriarcha, Tankradus et omnis apparatus uenetorum cum duce et episcopo illorum ab Ioppe profecti sunt per mare et aridam ad ciuitatem que dicitur Caiphas. Quam a mari et sicco obsederunt in machina mire et procere altitudinis et in tormentis lapidum septem, que uocant mangenas, ad expugnandos urbis defensores eiusque habitatores. Applicitis itaque muro ingeniis cum ingenti machina, et undique graui assultu eam uiris  Gallie oppugnantibus, ciues, qui ex genere Iudeorum inhabitabant dono et consensu regis Babylonie in redditione tributorum, in menibus urbis exsurgentes, multum in defensione urbis obstiterunt, quousque Christiani uariis plagis grauati, per dies quindecim prorsus diffisi, manus suas ab omni impetu continuerunt. Nec mirum; Tankradus enim non ut solebat uiriliter auxilium cum suis ferebat fidele, pre inuidia que precordia illius mordebat, eo quod dux Godefridus dum adhuc uiueret et grabato eger cubaret, Geldemaro, cognomine Carpenel, egregio militi et nobili, urbem in beneficio concesserit, si forte caperetur



CAP. XXIII.---Tankradi hortatu obsidio lentata paululum reparatur.

 Patriarcha uero cognita illius inuidia et animi amaritudine, omni instinctu et suasione, qua poterat, ipsum Tankradum aggressus est, quem demulcere cepit et iram eius lenire, quatenus ciuitas, que fortiter defensa a Iudeis habebatur, non tam uiriliter in statu suo permaneret ad confusionem Christianorum quorum non modica pars attrita erat. Hanc etiam conditionem patriarcha interserebat, ut si, Deo annuente, urbs caperetur, consilio fidelium ei, qui plus in eius strage laborauerit, traderetur. Dicebat enim: uides, o frater carissime Tankrade, quomodo dux uenetorum cum tota manu sua bello uictus et fatigatus abscessit, nec ultra uires adhibet; sui quoque perterriti, iam classem usque in  medium maris procul a ciuitate reduxerunt. Tankradus autem audiens hec uerba patriarche et eius bonam exhortationem in Christi nomine, omni deposita amaritudine, respondit: »Non ultra se aliqua occasione ab urbis assultu et inuasione abstinere; licet alius donum eiusdem ciuitatis susceperit, cum nondum obsessa uel capta fuerit, et cum Geldemari Carpenel uirtus et manus sibi equiparari non possit.« Hoc dicto, festinanter cornua sonuit, militesque hoc signo dato admonuit quatenus assultum circa urbem intermissum repeterent, et Iudeorum uirtutem expugnarent qui fortiter urbem defensabant.



CAP. XXIu.---Quanta pertulerint illic fortissimi milites.

Audito itaque signo Tankradi, uniuersa manus  militum qui aderant, tam ducis quam Tankradi, ad arma contendunt, armati confluunt, machinam sine mora ascendentes. Ascendit autem Winricus, pincerna ducis, miles egregius, Wickerus Alemanus, in ictu gladii et Turci lectione laudabilis, et Milo de Claro monte, milites ducis. Sed de omnibus uenetis militibus neminem preter unum in machina repererunt, quem nulla mortis pericula ab eius potuerunt absterrere custodia. uidens uero idem uenetus tiro sibi illos in auxilium concurrisse, in nimio gaudio ab imminenti angustia respirauit, in hanc uocem prorumpens: Recesserunt a me omnes uiri nostratium, et solus ex omnibus remansi; sed non ultra, Deo annuente, a uobis dissociabor, quousque nostri assultus et rei euentum aut in urbis aut in nostri ruina  agnoscam. Stemus igitur in nomine Domini nunc coniuncti, etsi pauci, uirtus Dei magna ad omnia, qui pro eius gratia parati sumus instare et sustinere pericula. Nec mora, his quatuor coniunctis et conspiratis in Christi nomine ex admonitione ueneti ad omnem assultum urbis, uiginti milites Tankradi in momento eis adiuncti sunt, unanimiter sic conspirati, ut ex machina hac compositam turrim urbis penetrare, aut certe ante eamdem turrim in eodem loco uellent deperire. Et subito arreptis bipennibus, securibus et ferreis ligonibus, oppositam turrim fortiter cauantes infregerunt. Quibus Iudei ciues, commistis Sarracenorum turmis, sine dilatione uiriliter resistentes, a turri oleum, picem feruentem, ignem et stuppas opposuerunt: grande uidelicet  incendium, per quod Christiani milites fumo et calore in machina exstinguerentur, et urbs eiusque turris inuicta cum incolis suis remaneret. Christiani tandem milites, pro Christo mori non diffidentes, imperterriti stabant, omnem angustiam sufferentes per diem et noctem, donec scuta eorum flammis concremata, fundibulis conquassata, ferreis sudibus perforata, grandi lesura peruideri potuerunt.



CAP. XXu.---Oppidum Caiphas expugnatur.

Dehinc die altera radiante, et Domino Iesu suorum miserante, Iudei et Sarraceni uidentes Christianos insuperabiles, nec suis flammis aut armis posse reprimi a turri et eius assultu, ipsam turrim mox relinquentes, nec eam amplius retinere ualentes,  fugam iniierunt: post quos uniuersa ciuitas pariter in fugam conuersa est. Ad hec milites Christiani ciues hostiles per mediam urbem insecuti, et eos crudeliter perimentes, uictoresque facti, portas ciuitatis aperientes, totum Christianum exercitum intromiserunt. Qui uniuersa in ea reperta, nempe pecuniam innumerabilem tam in auro quam in argento, cum uestibus, equis et mulis, hordeo, oleo et frumento, illic depredati sunt. ueneti autem adhuc in mari flexis anchoris consistentes, nunc Gallorum cognita uictoria et urbis inuasione, festinanter leuatis anchoris adfuerunt, aliquos gentilium occidentes, sed nichil pecunie illic deprehenderunt.



CAP. XXuI.---Gelmarus expulsus, et Tankradus castellum Caiphas obtinuit.


Capta autem ciuitate Caiphas, Geldemarus Carpenel, quia eamdem, si caperetur, dono ducis susceperat, quem obiisse nondum sciebat, milites et pedites suos conuocat ad ciuitatem retinendam ac muniendam. Sed copie Tankradi ampliores et ualidiores urbis menia et eius turres obtinentes, Carpenel et eius gentem ex urbe expulerunt. Carpenel quid ageret non melius hac hora sensit, quam ut a ciuitate cum omnibus suis migraret, et ad castellum ualidissimum ac ditissimum, quod dicitur ad S. Abraham, uersus montana et ciuitates Sodome ac Gomorrhe hoc tempore declinaret. Hoc equidem castellum dux non longo assultu effugatis gentilibus  subiugauit, quod ab Ierusalem sex milliaribus remotum, quondam primus patriarcha Abraham edificasse et inhabitasse, ibidemque sepultus fuisse perhibetur. Hoc presidium Turci et ceteri gentiles et Iudei nimia deuotione honorantes uenerabantur, nec minore celebritate a catholicis cultoribus obseruatur et colitur.



CAP. XXuII.---Consilio maiorum Bemundus ad regnandum in Ierusalem uocatur, sed in itinere capitur.

Patriarcha autem Dagobertus et Tankradus ibidem mortem ducis audientes, in unum conspirauerunt, nichil de ciuitate Caiphas Geldemaro Carpenel se daturos, sed de ea ad uelle acturos; de Ierusalem quoque, regno Godefridi ducis, similiter per  omnia pro uelle deinceps licenter consulere ac disponere. Unde consilium inierunt in ciuitate Caiphas, quatenus auunculo Trankradi Bemundo legationem Antiochiam mitterent, ut in terram Ierusalem proficisceretur cum omni apparatu suo, regnumque illic obtineret, priusquam aliquis heres Godefredi ducis thronum eius preoccuparet. Legatio hec denique patriarche et Tankradi sine mora directa est. uerum eiusdem legationis portitor, Morellus nomine, secretarius patriarche, quia in dolo missus est, et contra iusiurandum quod idem patriarcha cum Tankrado duci fecerat, si forte obiret, nulli regnum Ierusalem se redditurum nisi fratribus suis, aut uni de sanguine eius, ira Dei aduersante, Laodicee in manus Reymundi comitis irruit: et  sic tota legatio litterarum irrita fuit, et perfidia ubique patefacta Bemundus siquidem eo tempore, diuino iudicio, in mense Augusto adunatis trecentis equitibus, uersus Malatinam urbem descenderat, inuitatus ad auxilium Christianorum ex litteris et legatione Gaueras, Armenie ducis, principis et domini eiusdem ciuitatis, eo quod Donimanus, princeps Turcorum, urbem hanc in manu graui angustiatam obsedisset. Hic itaque audito aduentu Bemundi et eius copiarum, nec illum longe ab urbis obsidione abesse, quingentibus militibus ab exercitu suo assumptis, illi in planitie regionis occurrit; prelium cum eo commisit intolerabili grandine sagittarum, donec Bemundi uirtus attrita, et uniuersa  societas succubuit interempta, aut fugitiua facta ac dispersa. Ex hac alii subito sunt detruncati, alii uiui capti et retenti una cum principe suo Bemundo, et in exsilium in Nixandria ciuitate eiusdem Turci abducti, et ferreis uinculis alligati sunt.



CAP. XXuIII.---Donimanus, princeps Turcorum, obsessis Malatine Christianis contemnitur.

Capto itaque Bemundo, eiusque propinquo Richardo, et ceteris maioribus domus sue, Donimanus ad urbem Malatinam cum spoliis eorum et capitibus decollatorum in magna gloria regressus, ad Gaueras legationem premisit, quatenus ciuitatem in manu eius redderet, sciens quia Bemundum captiuum tenuerit, et omnem equitatum illius attriuerit,  in quo omnis Christianorum spes et summa fiducia pendebat: alioqui non posse eum uiuere a facie Turcorum. Gaueras uero iactantiam Donimani intelligens, nequaquam his minis ciuitatem se illi aperire fatetur, ne ullis eius obedire mandatis, dum adhuc uitam Baldewini principis Edesse uel Rohas incolumem sciret, nec aliquod adhuc infortunium illius narraretur. Donimamus, magnificus princeps Turcorum, hec audiens, in superbia magna locutus, hec uiro responsa dedit: Noli modo nimiam in eo habere spem aut fiduciam. Nam ipsum Baldewinum sicut Bemundum post paululum temporis spero me habiturum.



CAP. XXIX.---Baldewinus liberare uolens Bemundum, nichil proficit.


Inter hec nuntia, Bemundus, totius uite et salutis diffisus, particulam capillorum capitis sui, signum captiuitatis sue et doloris, clam per Syrum cuempiam Baldewino misit, omnibus hoc Turcis ignorantibus, quatenus sine dilatione sibi subueniens, a manibus Turcorum eum eriperet, priusquam ad ignotas et barbaras nationes illorum perueniret. Baldewinus, iam tertia luce captiuitatis Bemundi transacta, assumptis centum et quadraginta loricatis equitibus, descendit in campos Malatine ciuitatis ad excutiendum Bemundum, confratrem in Christo si, prosperante Deo, aliquo nisu in loco opportuno cum Turcis committere ualeret. Sed Donimanus Baldewini aduentantis audacia et plurima uirtute  illius militari territus, sine mora ab obsidione castra mouit, et uersus mare Russie in terram suam fugiendo cum omni equitatu suo diuertit, gaudens se Bemundum, tam nominatissimum principem et caput Christianorum, arripuisse, ac metuens ne uiribus aut arte Christianorum illum amitteret. Baldewinus uero fugam eius intelligens, persecutus est spatio trium dierum: quem tamen longius persequi dubitans propter dolos falsorum Christianorum, aut insidias hostium, et quia non multos habebat milites, Malatinam reuersus est. Gaueras itaque princeps ciuitatis, benigne eum suscipiens et in fide, in manu et tutamine illius urbem reddidit, ac uniuersum thesaurum ciuitatis cum  plurima ueste pretiosa illi presentans, ut de his remuneraretur, exorauit; sed de omnibus sibi presentatis, nichil suscipiens, retinuit. Cognita itaque Baldewinus illius beneuolentia et fidei constantia, quinquaginta milites in urbe cum illo constituit manere, ad tuenda et retinenda menia ciuitatis; ipse uero cum ceteris Rohas regressus est. Post hec Donimanus, comperto tam metuendi principis ac militis recessu, readunatis uiribus, iterato urbem Malatinam obsedit diebus multis. Sed uiriliter a quinquaginta predictis tironibus, a Baldewino ibidem constitutis, urbs defensa ab hostibus, et intacta atque inuicta remansit; dum tandem Donimanus bello fatigatus, et longe obsidionis ledio affectus, Christianorum territus auxilio, urbem  deseruit, et sic deinceps ab obsidione illius quieuit.



CAP. XXX.---Baldewinus per legatos conuenitur ut fratris loco regnum Hierosolymitanum suscipiat.

Interea Baldewino Rohas a Malatina regresso, crudelis legatio ad eum facta est, scilicet quia frater eius uterinus, Godefridus princeps magnificus, in Ierusalem obierit, et omne regnum terre illius morte tam pii dominatoris in populo Christiano iam desolatum fuerit. Hac tristi legatione audita, in nimios ploratus et lamenta cor Baldewini defluxit; sed tamen, ut uir mire abstinentie, longe aliter simulauit ex karissimi fratris occasu, quam in eius corde esset. Robertus episcopus Rames uel Rame, et Robertus miles, Gunterus similiter, huius legationis fuere nuntii, missi a Geldemaro Carpenel,  Roberto filio Gerhardi, Rudolpho de Mozon, Iosfrido camerario ducis, Winrico Flandrense. Mattheo dapifero illius, Wickero Alemano, et Arnolfo, prelato templi Domini in hunc modum nuntia deferentes; Milites et principes regni Ierusalem, hactenus sub Christianissimo duce seruientes, salutant te in nomine Iesu Christi, Filii Dei uiui, quorum decreto et consilio huc directi sumus, ut tibi notum sit quod frater tuus Godefridus dux et princeps Ierusalem, ab hac luce subtractus est. Quapropter te unanimiter inuitant ut festinato uenias, et loco fratris regnum suscipias, et in throno eius sedeas. Conspirauerunt enim se non alium recipere, nisi fratrem aut unum de sanguine, et propter inestimabilem eius bonitatem et nimiam largitatem, et propter iusiurandum quo firmauerunt  se nunquam pati alienigenum regnare, aut sedere in throno Ierusalem. Baldewinus benigne legationi et uerbis eorum aurem adhibuit, promittens se post non multum temporis, rebus suis ordinatis, Ierusalem uelle descendere et, Deo prosperante, regnum consilio eorum suscipere atque disponere.



CAP. XXXI.---Baldewinus Ierusalem profecturus, equiuocum suum ciuitati Rohas prefecit.

Legatis dehinc in omni amoris dulcedine commendatis, et Ierusalem repedantibus, Baldewinus, dux ciuitatis Rohas, in breui omnium fidelium suorum conuentum habuit, cuiusque uoluntatem eundi Ierusalem singulatim requirens, cuiusque etiam remanendi  in regione Rohas. Similiter Baldewino de Burg, uiro nobili generis sui, filio comitis Hugonis de Rorstet castello, litteras direxit, quatenus ab Antiochia et conuentione solidorum sequestratus, descendat ad terram Rohas, et ciuitatem hanc in beneficio accipiat, loco eius dominaretur et hostes debellaret. Omnem uero rem aperuit ei de obitu fratris sui Godefridi clarissimi principis, et qualiter a prepotentibus Ierusalem sit inuitatus ad possidendum regnum, et quomodo illuc postmodum iturus sit. Remansit enim idem Baldewinus, ab Ierusalem et Ascalone cum ceteris profectus ad Bemundum, in Antiochia usque ad diem hanc in obsequio militari et solidorum conuentione. His ita dispositis, ac Baldewino de Burg statuto tempore  ab Antiochia recepto, iamque in throno et maiestate ciuitatis Rohas collocato, Baldewinus primus et magnificus frater ducis Godefridi, quadringentis equitibus egregiis contractis cum mille peditibus, regia uia Antiochiam primum profectus est: cui milites uniuersi ciuitatisque custodes ad salutandum occurentes, urbem ei obtulerunt, si princeps aut dominus illius fieri uoluisset. Illic quidem per tres dies in gloria et letitia requiescens, uniuersos ciues et custodes benigne super omnibus audiuit, et sapienter respondit, plurimumque eos desperatos ex amissione Bemundi consolatus, ex toto ciuitatem uice illius suscipere contradixit.



CAP. XXXII.---Baldewinus, diro imminentis prelii nuntio pulsatus, cum paucis obuiam pergit.

 Quarta uero die ab Antiochia procedens in omni iucunditate, Laodiceam pacifice cum omni apparatu suo descendit, ubi biduo requie fruens, retardati et subsequentis populi prestolabatur aduentum. Adunata siquidem uniuersa uirtute suorum, fama ad aures ipsius perlata est, quomodo copiosa gentilitas tam Turcorum quam Sarracenorum e diuersis locis et terris congregata ad resistendum illi in facie adfutura esset, et quomodo illi uiam ulterius procedendi prohibere decreuisset. Ex sola enim Damascenorum ciuitate, uiginti millia Turcorum illuc in armis conuenisse ferebantur; ceterorum uero gentilium numerus nequaquam inuestigari potuit pre illorum multitudine inestimabili. Quapropter pars  exercitus Baldewini formidine concussa uiteque diffisa, in silentio noctis fugam iniit, alii simulata infirmitate, minime se abhinc sequi posse asserebant. Mane autem facto, Baldewinus intelligens suum defluxisse exercitum, dolore nimio motus, nichil tamen expauescens, uniuersos quos uoti sui compotes reperit sic adhortatur, dicens: uideo, quomodo pre timore mortis, et noui rumoris, populus noster imminutus ac dilapsus est. Sed nichil congregatas nationes metuens, iter inceptum continuare non dubito; ideoque eos, qui remanserunt, in fide Christi admoneo, ut mecum ituri Ierusalem, nullo mortis absterreantur periculo; uerum constanti proficiscantur animo, totam spem suam ponentes mecum in Domino Deo. Qui uero dubitant, et formidolosi sunt, de  loco mecum pedem non mouentes, quo tutum illis uidetur, reuertantur. Hoc dicto, et uniuersis de uia inquisitis, unanimes et uie concordes omnes qui aderant inuenit. Sed, cum ad Gybel descenderet ibique pernoctaret, de quadringentis equitibus et mille peditibus uix centum et quadraginta equites et quingenti pedites cum eo remanserunt; ceteri uero omnes pre angustia auditi aduentus Turcorum ab eo dilapsi sunt et dispersi. Nihil tamen formidinis habens Baldewinus, a campis et regione Gybel pacifice processit, eo quod honorifice et cum mansuetudine a ciuibus sit susceptus in omni copia rerum necessariarum.



CAP. XXXIII.---De eodem.

Dehinc Tortosam ciuitatem preteriens, Tripolin  peruenit: quem princeps urbis fideliter et iucunde suscepit in omni administratione ciborum, quibus indigebat exercitus. Illic innotuit ei quomodo Damascenorum rex et Geneadoil Sarracenorum princeps de regione amplissima, quam a camelis uocant Camollam, cui idem preerat Geneadoil, et de uniuersis ciuitatibus que in littore maris Palestini erant, et a montanis diuersisque locis conuenissent ad resistendum sibi in angustis faucibus et asperrimis scopulis ciuitatis Baruth uel Baurim. Baldewinus, his nimis et tam seuo rumore imperterritus, omnia in Christi nomine se tolerare profitetur, et nunquam pro tot nationum millibus in unum collectis iter suum in Ierusalem uelle differre, sed usque ad sanguinem et mortem cum illis dimicare. Hoc dicto  uiam per diem insistens, nocte imminente ad radicem difficilium montium hospitandi gratia pernoctauit: ubi nuntiatum est illi, omnes procul dubio illic conuenisse aduersarios ad prohibendum transitum, et in crastino ad committendum prelium. Quapropter aliquantum cor eius immutatum est, et renes eius dissoluti, eo quod pauci uiri secum remansissent. Attamen crastina luce exorta, dux Baldewinus in Domino Iesu confortatus, iter inceptum pergit, quousque ad locum multitudinis aduersariorum peruentum est, ubi omnes uires illorum, sicut audierat, in occursum sibi parate erant. Has inter proficiscendum comperiens non procul abesse, media die flagrante, armis, loricis, galeis induuntur; lanceis  uero strictis et uexillis erectis, obuiam per angustas fauces gentilibus turmis contendunt, diu cum illis prelia conserentes in locis arctissimis. Tandem uirtute Turcorum intolerabili et Sarracenorum inualescente, Christianos cum principe suo Baldewino a faucibus in arcu et iaculis abegerunt. Post hanc diutinam contentionem, quoniam nox incumbebat, utrinque manus a prelio continuerunt. Eadem nocte Baldewinus a radice montis aliquantulum remotus, paucis fixis tentoriis pernoctauit, ac parce illic epulatus, suis inibi dedit consilium ne aliqui eorum ullo modo a se diuiderentur, donec omnis subsequentium peregrinorum manus conueniret; sicque crastina die solerti prouidentia quodque periculum tutius inirent, ac pro nomine Iesu martyrium  recipientes, nichil tolerare dubitarent aduersi.



CAP. XXXIu.---Ipse fugam simulans, reuersus gloriosam adeptus est uictoriam.

His ita decretis, et populo Christiano iuxta uerbum Baldewini consentiente, in ipsa nocte per montana mille ignes Turci et Sarraceni suscitauerunt, multo, scilicet plures quam eorum indigeret exercitus, ad exterrendos Christianorum populos. Geneadoil, princeps de Camolla, post suscitatos ignes, intelligens a relatoribus exiguas uires Baldewini, conuenit ducem Damascenorum, quatenus in castris fessos et somno occupatos, inuaderet. Sed displicuit ceteris principibus econtra referentibus. Non  est utile et salubre consilium nobis Turcis, ut in umbra noctis prelium conseramus, ne a Sarracenis, qui nos semper odio habuerunt, subito circumuenti occidamur, et tam spolia Francorum quam nostrorum auferantur. Sed si placet, dum aurora diei orta fuerit, differamus, qua nobis prouidere usquequaque possimus. Et sic consilium Geneadoil dissipatum est. Altera autem die orta, Baldewinus sollicitus ac peruigil, intelligens Turcos iam matutinos adesse, in quamdam planitiem post tergum relictam totum fidelium reduxit exercitum, ac si fugam iniisset. Quod gentiles uniuersi uidentes, et eum fugientem ac tremefactum estimantes, grauiter eos equis secuti sunt cum quingentis premissis equitibus et quindecim  millibus peditum. At Baldewinus semper miles imperterritus, cernens hostes se grauiter insequi, et iam per totam planitiem plurimum exercitus descendisse, sine mora cum uniuersis catholicis militibus in freno equis reductis, Turcos uelociter incurrit, duroque certamine commisso, circiter quadringenti Turcorum illic in gladio, lancea et sagitta occisi sunt. Cetera multitudo, que adhuc in faucibus subsequebatur, nec auxilio suis prodesse poterat pre angustia semitarum, nunc uite diffisa, in fugam conuersa est. Baldewinus sic uictoriam, Dei gratia, adeptus, quadraginta octo ex maioribus Turcorum in eodem captiuauit prelio, nichil prede preterquam equos probatissimos contrahens, quod in altero latere angustarum faucium omnia armenta  cum spoliis et tentoriis gentilium remansissent. Finito autem hora nona tam graui prelio, Baldewinus in predicta planitie remanens, tentoria fixit, eo quod fons aque dulcis illic esset mellitique saporis calamelli quibus refocillati sunt. Non amplius quam duo milites, Walterus Tauns et Baldewinus Tauns, illic cecidisse reperti sunt, pauci uero uulnerati. Itidem in tentoriis captiui constituti, ac in custodiam missi sunt. uespere autem facto, Baldewinus cum suis recreatus, in medio captiuorum resedit ad inquisitionem de qua origine aut parentibus essent: inter quos princeps et tetrarcha Damascenorum repertus est, qui plurimum thesaurum pro uite redemptione perhibetur obtulisse.



CAP. XXXu.---Quam sagaciter Baldewinus uersutiam Tankradi preuenit.


Rex uero Damascenorum, Geneadoil, et uniuersi principes gentilium, audita suorum contritione, plurimorumque captione et Baldewini glorificatione, tota nocte diffugium fecerunt, metuentes ne mane facto, altero in latere montis reperti, et a Christianis audaci incursu impetiti, capitali sententia punirentur, aut superati a Sarracenis regionis pro nichilo computati decollarentur. Est enim mos Sarracenorum gentis, ut quoslibet nouos uictores timeant et obediant eis, uictos paruipendant et persequantur. Baldewinus igitur fugam uniuersorum intelligens, orto sole cum preda equorum, cum captiuis Turcis et spoliis, castra mouit ad Sidonem ciuitatem et Gibeloth:  quo pertransiens sine obstaculo et periculo, Sur, que est Tyrus, declinauit, ubi commode hospitio et alimonia cum suis refectus est. Post hec Ptolemaidem, que est Acra uel Accaron, preteriens, nichil contradictionis aut aduersitatis ab ea uel ab urbibus illis pertulit propter uictoriam et famum, quam de illo audierant. Sic pacifice Caiphas perueniens, in ea diebus aliquot moratus est.



CAP. XXXuI.---Tankrado solo aduentu Baldewini perterrito, Baldewinus sanctam ingressus est ciuitatem.

Nescius quippe doli totius, Tankradum ibi reperire et alloqui feruebat, eiusque consilio de rebus  suis ubique agere. Sed Tankradus omnia ignorans de aduentu Baldewini, Ierusalem profectus fuerat ad corrumpendos principes et custodes turris Dauid, quatenus auunculus eius Bemundus aut ipse regnum obtineret; omnia autem instinctu, auxilio et consensu patriarche faciebat. Audito itaque ibidem, in urbe Caiphas, dolo et uersutia Tankradi, que fiebat consensu Dagoberti patriarche, Baldewinus uir illustris et prouidus, Hugonem de Falckenberg, et Robertum episcopum ciuitatis Rames uel Rama, super his compellat, eosque ex consilio suorum Ierusalem sine dilatione direxit, ut preuenirent uniuersum dolum, metuens ne turrim Dauid et regnum Ierusalem aliqua perfidia seu promissione pecunie amitteret.

 His itaque perfectis, quidam probi milites de domo ducis Godefridi, Rudolfus, Geldemarus, Wickerus Alemannus, Rudolfus de Montpizon, in uia ciuitatis Cesaree, qua Sarracenos persequebantur, aduentum Baldewini penitus ignorantes, tunc primum a premissis fratribus rem cognouerunt, quomodo scilicet Baldewinus loco fratris sui Ierusalem obtinere aduenisset, atque Caiphas adhuc hospitio moraretur. Nec mora, audito tam egregii principis aduentu, et digno herede Ierusalem, gauisi sunt uniuersi, commistisque sociis et armis, Iaphet, que est Ioppe, contenderunt. Ubi Tankradum ab Ierusalem in ira reuersum, quia urbem intrare non potuit, in obsidione reperientes, nuntiauerunt ei Baldewinum  adesse, et regnum Ierusalem uelle obtinere. Tankradus audito tam proximo aduentu Baldewini, statim ab obsidione Ioppe surrexit; per aliam uiam Caiphas reuersus, nolens recto itinere Baldewino a Caiphas reuertenti occurrere. Baldewinus uero a Caipha procedens, predictos milites de domo ducis Godefridi in occursum habuit, qui omnia sibi de Tankrado retulerunt; et post hec cum eo Ioppen accelerantes, duobus diebus continuis illic remorati sunt. Deinde ordinatis rebus in Ioppe, cum omni clientela et preda, quam abduxit de Baruth, que est Baurim, cum quadraginta quinque captiuis militibus Turcorum Ierusalem descendit, quos in presidio turris Dauid repositos caute iussit custodiri.



CAP. XXXuII.---Perquisitis rebus defuncti fratris, a uiris fortibus tentare fortia suadetur.


Quarta denique die postquam ascendit Ierusalem, congregatis uniuersis, magnis et paruis, de uniuerso cetu Christianorum, requisiuit de suppellectile fratris sui Godefridi, de armatura eius, de pecunia, de beneficiis cuiusque militis ac prepotentis. Qui nichil de rebus fratris eius se habere testati sunt, sed eas in eleemosynas pauperum et soluendis debitis esse dispersas; beneficia uero, prout unicuique statuta erant de reditibus ciuitatum, protulerunt. Ipse autem omnia responsa illorum patienter accipiens, de rebus et armis aliquibus discussis, sed excusatis, obticuit singulis singula reddens beneficia. Unde ab omnibus iureiurando firmatus, in throno Ierusalem potenter exaltatus gloriose resedit. Erat tempus  mensis Nouembris circa festum B. Martini Turonici pontificis, quando Baldewinus Ierusalem ueniens, ab omnibus paruis et magnis rex et dominus est constitutus. Sic collocato Baldewino gloriose in throno Ierusalem, uniuersi principes et milites de domo ducis Godefridi conuenientes in presentiam eius, hoc modo ei locuti sunt: Frater ducis Godefridi es, principis gloriosissimi ac nominatissimi, et ideo uniuerse nationes gentilium in circuitu famam de te comperientes, aduentu tuo tremefacte sunt; quia te magnum, bellisque famosissimum intellexerunt. Quapropter te decet insigne facere, quo stupescant gentilium terre, et admirari eis non sufficiat: sicque nomen fratris tui, principis Ierusalem, in te reuiuiscet,  ac magnificabitur.



CAP. XXXuIII.---Urbem Ascalonem obsidens, post aliquot dies infecto negotio obsidionem soluit.

Consiliis suorum auditis, Baldewinus terram Ierusalem et ciuitatis in circuitu muniens custodia fideli, centum et quinquaginta militibus et quingentis peditibus assumptis, ab urbe Ierusalem processit nona hora diei; et uespere facto, hospitatus est iuxta fontem recentis aque, ubi montana terminantur. Post hec quinta die abhinc exsurgens, ad urbem Ascalonem cum omni uirtute suorum descendit: in qua mille equites Arabes a Babylonia missi habitabant ad tuenda menia eius, ne noui principis uirtus subito irrumperet improuisam. Ibi milites Baldewini in tentoriis ante urbis menia fixis duobus diebus sine  assultu consederunt. At die tertia milites Arabes cum ciuibus erumpentes, crebra cum eis prelia conseruerunt, donec tandem utrinque non modicam contritionem suorum pertulerunt. Post duos dehinc dies, et plurimam stragem Sarracenorum, grauemque uulnerationem Gallorum, rex Baldewinus ab urbis obsidione prudenti consilio sic suos reuocauit, dicens: Hi aduersarii nostri in murorum protectione confisi, et plurima manu ciuium, facile, aduersante fortuna, creberrimis suorum auxiliis possunt preualere; nostrates uero incauli sagittis perire; ideo utile est consilium, ut ab hac ciuitate castra moueamus.



CAP. XXXIX.---Quam ingeniose uicerit gentem Azopart sub terra latentem.

Cum hec consilia inter se fierent, innotuit Baldewino,  quomodo inter deserta Ascalonis et Babylonie in caueis subterraneis Azopart, gens fedissima latens accubuisset ad disturbandos et perimendos peregrinos, qui Hierosolymam proficisci desiderabant. Qui mox hac gentis impietate cognita, castra mouit ab Ascalone, et caua suo exercitu obsedit: quibus flamma immissa experiri uoluit utrum pre nimia angustia fumi et caloris prodiret a tetris et inauditis antris. Sed de omnibus nulli egressi sunt preter duos, qui et coram eo steterunt, si forte misericordiam et uitam inuenirent. Baldewinus hos intuens uiros horridos et squalidos, amica affabilitate eos compellat super omnibus que de eis audierat, et uestibus pretiosis eos adornans de gente et cognatione eorum requirit. Qui, secundum quod interrogati  fuerant, uniuersa sibi aperientes, et misericordem eum sibi arbitrantes, obnixe deprecantur ut alter eorum cum Baldewino maneret, alter ad caua et nota loca rediret, quatenus socios de perplexa domo, mirabili arce, ac inuestigabili fossa inclusos, produceret in conspectum principis, si forte et ipsi gratiam in conspectu eius inuenirent. Ingressusque foueam, uestes et munera regis ostendens et de eius benigna susceptione loquens, illico decem de consociis eduxit in presentiam regis et eius optimatum. Interea is, qui cum Baldewino remanserat, dum in foueam rediit alter, decollatus est a pueris regis. Similiter socius, qui uana spe et promissione honestarum uestium decem produxerat ex cauernis  clanculum amotus, in momento decollatus est cum nouem. Decimus uite reseruatur, quem tota strages sodalium latebat. Hunc Baldewinus seorsum tollens, et honorificis ac mollibus indumentis opertum suo sermone demulcens, protinus illexit eum, quatenus rediens ad subterraneos sodales, eos prodire hortaretur, asserens se illos benigne tractare, et donis magnificis honorare; quin omnia loca regionis illis in beneficiis concedere, et eorum consiliis uniuersa agere uelle. His promissionibus miser seductus et illectus, ad caua reuersus cum ueste pretiosa, omnia complicibus suis retulit de principis affabilitate ac largitate, et ampliora quam audisset, credens socios amotos et decollatos uiuere, et missos ad tuendas ipsius Baldewini ciuitates.



CAP. XL.---De eadem re.


Azopart inestimabili et inuestigabili cauatione subterrati, bonam promissionem socii audientes, minas quoque, deinde promissa magnifica, ad triginta processerunt. Qui coram ipso principe assistentes, benigne ex ore eius suscepti sunt; statimque a conspectu illius abducti, quasi munera accepturi, omnes capitalem subiere sententiam, preter unum, qui solus cum Baldewino ex omnibus triginta remansit. Hunc solum mirifico honore tractauit, nescium cedis complicum, quem etiam ad antra predicta remisit, quatenus honores et munera ipsius subterratis uiris referret, eosque ipse captus a suo presidio exire hortaretur. Sic et sic illusi uanis spebus, ducenti et triginta processerunt,  omnes sine dilatione iussu principis decollati, eo quod maxima mala peregrinis, Hierosolymam transeuntibus, intulissent, alios exspoliantes, alios trucidantes: tantumque scelus semper inultum remansisset, eo quod nullus de specu hoc eos antea ui, seu qualibet arte potuisset eiicere. His ducentis et triginta decollatis, ac nequitia sua in capita eorum reddita ingenio Christianissimi principis in ultionem peregrinorum; solummodo femine et pueri eorum in caueis eorum remanserunt cum spoliis plurimorum. Qui necem eorum intelligentes, quoniam nullus ad eos ultra rediret, minime exire ausi sunt. Quapropter Baldewinus uehementer aduersus eos indignatus, ligna, stipulas ac stuppas ante os cuiusque specus comportari iussit et  incendi, quousque calore et fumo cogerentur exire. Tandem hac fumi et caloris nimietate unanimiter oppresse matres cum pueris, quibus uirorum solamen defecerat, licet inuiti, processerunt, ac statim militibus in predam dati sunt et diuisi: quorum cum matribus alii pretio redempti, alii uero pariter de collati sunt.



CAP. XLI.---Cum per difficilia loca militem agit, plures frigore exstinguuntur.

Baldewinus post ista profectus ad castellum quod dicitur ad S. Abraham, iuxta flumina fetentia Sodome et Gomorrhe hospitio remansit, in cibo et equorum pabulo magnam illic sustinens indigentiam. Ibidem dum montana perlustrarent ad inuestiganda  necessaria, intimatum est eis a quibusdam incolis, quomodo, si paulo procederent ad locum qui dicitur Palmarum, plurimas opes et copias ciborum reperirent, quibus cum equis suis recreari possent. Quod iuuenes quidam audientes, circiter quadraginta ab exercitu clam subtracti precurrerunt ut pecuniam et predas contraherent. Sed nichil preter alimenta et plurimam uenationem inuenerunt, quibus uentrem impleuerunt; nichil uero uini aut alicuius poculi preter fontes aquarum dulcium biberunt. Illic quidem in loco Palmarum refocillati, exsurgentes ad montana Arabie peruenerunt. Quibus superatis, inter duos apices montium hospitati sunt, ubi nocte necessariis cibis, quos uehiculis mulorum, camelorum, asinorum attulerant, sufficienter recreati sunt,  nichil prorsus reperientes illic preter aquas recentes. Hec montana, eorumque difficiles scopulos arctasque fauces, spatio quinque dierum superauerunt graui et inestimabili labore. Sexta uero die montanis permensis, in extremo illorum cacumine maxima pertulerunt pericula in grandine horribili, in glacie terribili, in pluuia et niue inaudita, quorum immanitate et horrore ingruente, ad triginta homines pedites pre frigore mortui sunt.



CAP. XLII.---Ciuitas Susumus igne deletur.

Post montium ac scopulorum difficilia pericula in uallem descendentes, per diem continuum in equis residentes, planitiem pertransierunt, et uespere in uilla quadam opulentissima castrametati, cum principe suo Baldewino hospitio rebusque necessariis  refecti sunt. Ibi quidam exploratores de Sarracenis ad promerendam gratiam tanti et tam magni principis, et uitam impetrandam, adfuerunt, qui ciuitatem iuxta sitam, Susumus nomine, rebus nimium locupletem ipsi propalauerunt principi, et hanc facile occupari posse et expugnari. Baldewinus, his intellectis, quinta die a uilla predicta exiens, ad ciuitatem Susumus uespere descendit. Sed domos et omnia loca ciuitatis uacua reperiens, ibidem potenter hospitio quieuit. Audito namque aduentu illius, uniuersi gentiles a regione et ciuitate hac fugerunt, eo quod sine muro hec ciuitas infirma haberetur. In hac siquidem per octo dies sine impedimento et aliquo incursu inimicorum secura quiete corpora sua curauerunt, singulis diebus gentiles in circuitu  persequentes. et plurimos repertos trucidantes. Nona denique die clarescente, ex precepto Baldewini urbs Susumus attrita est et combusta. Spolia uero ciuitatis in armentis et ceteris rebus ubique, diripientes, per aliam regionem que est in montanis diuertentes, loca propalata Sarracenorum depopulati sunt, predas ab uniuersis locis contrahentes. Tandem post dies octo, diuersis angustiis et difficultate locorum, interdum etiam fame grauati, ad prefata fetentia flumina reditum parauerunt. Et ad uillam Palmarum uenientes, nichil alimonie preter fructum dactylorum repererunt, quibus corpora fessa et escis ieiuna recreauerunt.



CAP. XLIII.---In natali Domini apud Bethlehem Baldewinus unctus est in regem.

 Dehinc per castellum, quod dicitur ad S. Abraham, repedantes uia qua uenerant Ierusalem reuersi sunt tertia die ante Natalem Domini nostri Iesu Christi. Illic cum patriarcha et cunctis optimatibus suis habito consilio, Bethlehem Natalem Domini celebrare decreuit. Ubi eadem die sancta et solemni consecratus et in regem Ierusalem unctus, in glorie magna coronatus est. Noluit enim, nec presumpsit in urbe Ierusalem diademate, auro uel gemmis pretiosis exaltari, adornari et in regem promoueri, ubi Dominus iehsu, Rex regum et Dominus dominantium humiliatus et obediens usque ad mortem, pro mundi redemptione spinis horridis et acutis coronatus est. Proxima autem die a Bethlehem migrans, Ierusalem  reuersus, curiam ac consilium suum cum omni primatu suo in palatio regis Salomonis tribus diebus eiusdem solemnitatis tenuit, honorifice quindecim diebus illic in ciuitate regia moram faciendo. In his itaque diebus potenter sedit rex in throno suo, ut faceret iudicium et iustitiam inter Christianos confratres, si cui illata fuisset iniuria, uel si qua accreuisset discordia, uolens omnia cum equitate tractare et non ficta pace componere.



CAP. XLIu.---Prima sessione regis, Tankradus accusatur, uocatur et adesse dedignatur.

Geldemarus ergo uidens dominum regem consedisse ad iustitiam, assistensque coram eo, grauiter conquestus est super iniuriis de ciuitate, que sibi a Tankrado inferebantur, quam dono et ex manu ducis  Godefridi suscepit, ac militari obsequio promeruit, si caperetur, quamque nunc Tankradus, audita ducis morte, ui et iniuste retinebat. Hac itaque Geldemari accepta querimonia, rex ex consilio suorum primum Tankrado legationem direxit, quatenus Hierosolymam ascendens, responsionem super querimoniis Geldemari et iniuriis ei illatis faceret. Tankradus autem, nullam se de his responsionem coram illo habiturum, respondit eo quod nesciret eum regem ciuitatis et iudicem regni Ierusalem. Rex autem iterato consilio suorum illi secundo ac tertio legationem direxit, quatenus iustitiam non deuitaret, ne post hac aliquis incusaret regem, nec fateretur aliter quam iuste et patienter regem aduersus confratrem et unum de principibus Christianorum fecisse. Tandem  Tankradus anxius quid ex tertia admonitione faceret, consilium cum suis iniit, qualiter inter Iaphet et Assur altera ex ripa fluminis, quod has duas ciuitates diuidit, regi responderet ac loqueretur, si ei gratum foret; quoniam Ierusalem uenire metuebat. Rex autem responsum ac petitionem Tankradi intelligens, consilio maiorum suorum uoluntati illius acquieuit; et die statuto ad eumdem locum fluminis inter Iaphet et Assur ad colloquium profectus est. Illic diuersis inter se consiliis habitis, rursus post quindecim dies Caiphas conuenire decreuerunt, eo quod nichil hoc tempore potuissent definire: et sic Tankradus cum patriarcha Caiphas, rex Ierusalem reuersus est.



CAP. XLu.---Rege cum Tankrado pacificato, Tankradus, dux electus, Antiochiam proficiscitur.


Interea modico interuallo legatio ab Antiochia Tankrado directa est ab optimatibus Bemundi, quatenus ad eos descendens, loco Bemundi quia heres eius esset, regnum Antiochie possideret. Tankradus, super hoc inito consilio, Antiochiam proficisci decreuit; sed tamen diem statutam prestolari disposuit quo cum rege colloquium Caiphas habiturus esset, ne, si ante diem proficisceretur, in opprobrium fuge sibi imputaretur. Itaque die statuto ibidem Caiphas rex et Tankradus ad colloquium conuenerunt, ubi ambo concordes et amici facti sunt, omni querimonia exclusa. Et Tankradus non solum terram et ciuitatem Caiphas, sed etiam arcem et  turrim Tabarie, quam dono ducis Godefridi obtinuit, in manu ipsius reddidit, eo quod essent de regno Ierusalem, aperiens ei legationem Antiochie. uerumtamen hec conditio in omni concordia a Tankrado firmiter indicta est, ut si post annum et menses tres ab Antiochia rediret, in beneficio terras et ciuitates obtineret; si autem sibi non esset reditus intra predicti temporis terminum, nequaquam ultra terras et ciuitates has a rege uellet repetere. His utrinque in magna caritate concessis, rex sub eadem conditione terras et ciuitates suscipiens, Hugoni de presidio Falckenberg Tabariam in custodiam et beneficium tradidit, Caiphas Geldemaro Carpenel reddidit: sic tamen fide seruata, ut Tankrado post prefatum terminum reuertenti omnia in manu eius  dono regis redderentur. Post hec decreta et pacem compositam, rex Ierusalem secessit; Tankradus uero cum omni suo equitatu et manu quingentorum peditum per aridam usque in Antiochiam descendit ut eam susciperet.



CAP. XLuI.---Rex contra patriarcham sedem apostolicam appellat.

Non aliqua dehinc mora, rex Ierusalem patriarcham de perfidia, qua egerat cum Tankrado aduersus eum, ne dignus heres Godefrido succederet, sed Bemundus externi sanguinis regnum possideret, coram omni Ecclesia interpellauit, eo quod de hoc scelere multum a suis optimatibus criminaretur, obiiciens ei, iam ipsam fraudem esse detectam in litteris, per Morellum, qui secretarius ipsius erat,  Bemundo transmissis, sed in uia ablatis. Hec contentio et discordia inter regem et patriarcham adeo de die in diem cepit magis ac magis inualescere, ut tandem rex Baldewinus illius feritate et pertinacia indignatus, apostolicum ac Romanum pontificem Paschalem ad iudicium et iustitiam appellaret, atque ad discussionem tam nefande traditionis, et suscitandi homicidii ac discordie, quam deprehensis litteris, inter Christianorum primores et nouam teneramque Ecclesiam idem patriarcha fieri modis omnibus elaboraret.



CAP. XLuII.---Dominus apostolicus cardinalem Mauritium cognitorem Hierosolymam mittit.

Paschalis uero pastor S. Romane Ecclesie, et in toto orbe terrarum Christiane fidei ac religionis  examinator, Baldewini precibus et S. Hierosolymitane Ecclesie satisfaciens, consilio fidelium fratrem, Mauritium unum de duodecim cardinalibus, legatum S. Romane Ecclesie Hierosolymam proficisci destinauit, ut uice domini apostolici ipsum patriarcham, pro merito et culpa discussum aut excusatum, in cathedram episcopalem sanciret, aut uictum et iuste condemnatum de apostolica sententia deponeret ac feriret. Itaque iussu domini apostolici frater Mauri tius Hierosolymam profectus, Baldewinum regem uniuersamque Ecclesiam in uerbo domini apostolici salutauit, benedictionem dedit, et audire in omni iustitia et ueritate regem et filios sancte Ecclesie Deo obedientes se asseruit, et mala omnia in bonum  apostolica auctoritate uelle commutare. Baldewinus et omnis Ecclesia fidelium gratias Deo super his retulerunt, et se in omni iustitia et ueritate apostolicis mandatis obedire responderunt.



CAP. XLuIII.---Patriarcha multis et grauibus a rege capitulis impetitus, ab officio suspensus est.

Nulla deinceps mora die statuto, et concilio fidelium episcoporum abbatumque collecto, in audientia omnium qui aderant et presentia legati S. Romane Ecclesie, patriarcham assistentem Baldewinus rex reum periurii, traditionis regni Ierusalem, homicidii, ut a Bemundo occideretur in uia, qua a Rohas Hierosolymam ascenderet, deprehensis litteris criminando et imputando astruxit, sub testimonio totius S. Hierosolymitane Ecclesie; et ideo non posse  eum ultra episcopari, nisi ualeat ab his expurgari. Qui minime de omnibus sibi illatis calumniis ualens excusari, et precipue de sacrilegio ligni sancte crucis, de qua partem minuit ac dispersit, suspensus est a diuino officio, dateque sunt ei adhuc inducie, si forte aliquam excusationem posset reperire.



CAP. XLIX.---In cena Domini dolens patriarcha se eo die officio suo priuari, regem donis promissis placat.

Inter hec diuersa negotia mensis Martius suo ordine cepit referri, ieiunium quadragesimale obseruari, dies solemnis Pasche propinquare, in quo chrisma et oleum infirmorum necesse est sanctificari. Hac igitur die recordationis et sanctificationis  olei et chrismatis exorta, qua Dominus iehsu cum discipulis cenauit, cardinalis in montem Oliueti, in quo id sacramentum chrismatis et olei compleri solet, ascendit alba stola et idoneis uestibus ad tam deificum opus peragendum indutus, et in nullo patriarcham adesse consentiens. uerum patriarcha Dagobertus uidens se officio suo priuari, quo eo die uniuersi patriarche, sui antecessores in eodem monte Oliuarum solito more utebantur, chrisma et oleum consecrantes, humilis et supplex cum lacrymis regem conueniens, instare cepit, ne hac die tam leuiter ac uiliter ab officio suo expelleretur, et sic in ore omnium peregrinorum haberetur. Rege autem multum resistente, et plurima illi obiiciente que idem aduersus se presumpserat, sicut anxius ei magis  ac magis precibus instabat, rememorans qualiter ab eo unctus et in regem consecratus sit. Sed nec sic rege eum audiente, talenta ei trecentorum byzantiorum obtulit in secreto auris sue. Quo corruptus rex, in omnibus deinceps petitioni patriarche acquieuit: et ideo tam grandis pecunie promissione rex gauisus, quia plurimum defectione angustiatus, hac modo indigebat ad remunerandum suorum militum laborem, illico surrexit, fratrem Mauritium conuenit, sic ei in hec uerba locutus:



CAP. L.---Rex cardinalem alloquitur de restituendo patriarcha.

Frater Maurici, hec Ecclesia nostra rudis adhuc et tenera habetur. Quapropter nolumus, nec placet prudentioribus nostris, neque in consilio nostro reperimus,  ut Ierusalem tam subito iustitia sua priuetur, et patriarcha tam celebri die a suo officio destituatur; sicque discordia paschalibus diebus in confusionem peregrinorum et gloriationem gentilium inter nos oriatur. Idcirco constanter te petimus, ut nos, qui nostro sanguine hanc sanctam Ecclesiam detinuimus, et usque ad mortem pro eo dimicauimus, audire non recuses neque rem de patriarcha a nobis propalatam hoc tempore grauiter accipias, donec uiderimus, quorsum tendat illius excusatio, uel quem finem accipiat. Tempus enim non effugiet, quin satis ad equitatem iudicii de omnibus redeamus. Et hac de causa, quia placet uniuersis fidelibus, rogamus te, quatenus concedas ei, ut hoc tempore officio suo episcopali utatur, chrisma et oleum ipse sanctificet, peregrinis de  longinquis regionibus huc profectis indulgentiam et reconciliationem ipse faciat iuxta ritum S. Hierosolymitane Ecclesie. Post solemnitatem uero Pasche, quod in summa caritate et concordia nunc oportet celebrari, tuo consilio decreuimus de illo agere, ita ut aut purgatus in statu suo permaneat, aut conuictus episcopali dignitate priuetur.



CAP. LI.---De amicitia inter cardinalem et patriarcham, et regis concordia et de conuentione gentilium cum rege.

Cardinalis his et his flexus blanditiis, in omnibus uoluntatis regis optimatumque cessit. Et exutus officiali indumento, patriarcham permisit consecrare oleum et chrisma, ac solemne Pascha in omni diuino celebrare officio. Ab illo siquidem die cardinalis et  patriarcha in summa amicitia coniuncti sunt, facientes sibi cumulos ex oblationibus fidelium, ciborum uinique ac potus plenitudine nocte ac die in locis remotis perfruentes, omnia tamen hec rege ignorante. Interea hec concordia in eodem mense Martio inter regem et patriarcham dum fieret, et terra silueque, amota hieme, reuiuiscerent, dies prolongari inciperent, serenitas eris magis ac magis in dies claresceret, ecce nuntia uniuersarum ciuitatum gentilium in palatio regis adfuere, quedam in dolo, quedam in puritate, regem salutantia in donis ac tributis, pacem cum eo querentes componere, quatenus sine respectu periculi et metus in negotia sua secure terram perambularent, et agros ac uineas sine formidine excolerent. Rex sicut nouus qui aduenerat,  et multis indigebat thesauris in conuentione solidorum militum suorum, omnia que sibi offerebantur a ciuitatibus gentilium, Ascalone, Cesarea, Ptolemaide, Sur, que est Tyrus, suscipere consensit; sed Assur eiusque munera refutauit. Ceteris usque post terminum sancte Pentecostes pacem et securitatem a se suisque largitus est.



CAP. LII.---De mutuis legationibus gentilium.

uix termino pacis huius mediato, predicte ciuitates regi Babyloniorum hec nuntia detulerunt, quod nisi in breui eis subueniret, Francosque de regno Ierusalem eiiceret, se in manu regis illorum ex summa necessitate reddi debere, eo quod ultra Christianis resistere non possent. Rex uero Babyloniorum  summa necessitate urbium suarum intellecta, uniuersis ciuibus et ammiraldis hanc legationem solatiumque remisit, quod sine mora aliqua collectis armorum copiis, uniuersis ciuitatibus subueniret. Hec autem nuntia et consilia omnia Baldewinum regem latebant, et uniuersos fideles qui in regno Ierusalem habitabant.



CAP. LIII.---De redemptione Turcorum.

Interea a Damasco frequens legatio Turcorum Ierusalem ad regem uenit, pro redemptione captiuorum suorum, quos in arctissimis faucibus Baurim superatos captiuauit, et Ierusalem abductos reclusit in custodia turris Dauid. Qui consilium iniit cum optimatibus suis, ut pro captiuis pretium susciperet, eo quod in terra aliena, noua et ignota, plurima indigeret  pecunia in conuentione solidorum. Sicque uniuersis quadraginta quinque captiuis, quibus amputare colla decreuerat, nunc pepercit, et pecuniam inauditam supra quinquaginta millia bysantiorum auri suscipiens, omnes uiuos et incolumes a manicis et catenis solutos, ac de turri Dauid eiectos, pacifice in terram Damascenorum remisit.



CAP. LIu.---Quomodo ciuitas Assur subiugatur.

Eodem tempore mensis Martii classes Gennensium ac Pisanorum nauigio appulse Ioppen, anchoras fixerunt, et illic Pascha Domini opperientes, tandem Ierusalem uenerunt ad celebrandam ipsam diem Resurrectionis Dominice. Qua cum omni deuotione celebrata regem adierunt summopere deprecantes, ut quam uellet ciuitatem gentilium occupare et expugnare  eis liceret. Rex igitur desiderium illorum intelligens, Assur obsidere per mare et aridam constituit. Ipse uero et omnis uirtus eius ab Ierusalem mouens, in sicco urbem et menia eius cinxit; Pisani et Genuenses in littore maris nauigio exitum illorum obseruabant. uix tertia die obsidionis expleta, ciues Assur pacem cum rege querebant componere, quatenus salua uita sanisque membris, cum rebus suis ab urbe eis liceret exire; ciuitatem uero in manu regis reddere ac relinquere. Rex quidem consilio suorum pepercit uiris, pacifice eos prodire promittens cum omnibus que collo deferre possent et usque in Ascalonem conductum eis sine respectu mortis largitus est. Ipse uero ciuitatem ingressus cum uniuersa multitudine equitum et peditum, per dies  octo illic requieuit, et consilia de reliquis ciuitatibus cum domino patriarcha et optimatibus regni sui egit.



CAP. Lu.---Cesarea ciuitas obsidetur.

Placuit tandem cunctis ut Cesaream mitteretur legatio regis ammiraldo et primis ciuitatis, ut regi redderetur urbs, alioquin obsidere eam certum haberent, ut si ui caperetur, uniuersos in ea repertos in ore gladii occidi debere. Ammiraldus cunctique habitatores ciuitatis responderunt in hec uerba: Absit a nobis, ut nos et ciuitatem nostram in manu regis Christianorum tradamus, cum in manu regis Babylonioram in breui liberandi simus, et non diu sit, ex quo litteras eius susceperimus. Rex autem illorum iactantiam comperiens, in ira magna una cum domino  patriarcha ab Assur egressus, relictis in ea custodibus, Cesaream occupauit, undique circa eam suorum uiribus collocatis. Erant illic inaudita pomaria in circuitu murorum, ac si silua densissima omni decore et fructuum abundantia inestimabilia: que rex in securi iussit exstirpari, ne inter densitates frondium alique insidie Sarracenorum exercitui, sagittis in occulto emissis, nocere ualerent. His exstirpatis, in circuitu murorum firmauit obsidionem per dies quindecim, machinam componens qua urbem expugnare et ciues absterrere ualeret. Ad unguem tandem machina perducta et ab exercitu super muros erecta, in sublime porrecta est, ac fortissimi pugnatores in ea constituti ad expugnanda menia urbisque defensores. Deinde iussu regis omnibus indictum  est ut summo mane coram patriarcha et rege conuenirent e cunctis locis et tabernaculis, eiusque caperent admonitionem ad assiliendam urbem et implerent. Mane autem facto, ecce adsunt ex mandato regis uniuersi Christianorum equites et pedites coram patriarcha et rege: qui delictorum suorum confessione facta, indulgentia accepta, et Dominici corporis communione, urbem fortiter assiliunt in mari et in terra cum Pisanis et Genuensibus. Hi Laodicee tota hieme otio torpentes, tempore Martii, ut supra relatum est, ad sacrum et solemne Pascha celebrandum Ierusalem ascenderant, uiduati suo episcopo Pisano, cum clam ab eis subtractus, cum Bemundo ac Baldewino, post captionem Ierusalem, in eam descendit, et a Godefrido duce in cathedram  patriarchatus est constitutus.



CAP. LuI.---Tandem ciuitas Cesarea superatur.

Eodem die dominus patriarcha crucem Dominicam pretulerat ad protectionem et defensionem gentis catholice, stola sancta et candida pro thorace indutus, quem usque ad muros tota manus pugnatorum sequi non dubitauit. Qui duro et graui assultu ciues disturbatos a menibus repulerunt, ac sic subito scalis muro applicitis, urbi medie ui intromissi sunt. Sarraceni uero per urbem Gallos diffusos intuentes, nec eis resistere ualentes, ad aliud munimen urbis quod muro spatiosissimo ac robustissimo ciuitatem diuidebat introrsum uersus mare conglobati fugam inierunt. Illic aliquantulum in menibus resistentes, ad defensionem constiterunt, frustra sagittis, palis  igneis et fundibulis consumentes diem. Nona tandem hora diei facta, grauati ciues crebris et nunquam intermissis assultibus, ac tam mangenellis quam sagittarum grandine fessi et uicti, per uicos et diuersa loca ciuitatis tremebundi fugerunt. Quos Galli insequentes et hos muros scalis similiter transcendentes, graue illorum exterminium fecerunt, alios trucidantes, alios captiuantes, tum undique spolia plurima auri, argenti et ostri pretiosi rapientes. Sacerdos quoque ciuitatis homo grandeuus ibidem captus est, et Azopart quingenti decollati, illuc missi a rege Babyloniorum in conuentione solidorum. Sacerdos itaque predictus regi presentatus, iussu ipsius in neruo religatus est; mulieres quoque eius  capte, et in compedibus posite, ad discutiendum talentum innumerabilis argenti, quod idem sacerdos propter metum Christianorum subterrauerat. Hac ciuitate attrita et expugnata, rex a diebus Pentecostes usque in Natali S. Ioannis Baptiste in omni plenitudine necessariorum requieuit in ea. In his diebus sacerdotem predictum a ciuibus urbis Ptolemaidis, que est Acra, mille byzantiis redemptum, sine lesione membrorum dimisit.



CAP. LuII.---Quomodo rex audita fama Babyloniorum, eorum prestolatur aduentum.

Post hec rex Ioppen in magna gloria secessit, Arpinum de Boduordis ciuitate, principem magnificum, ad custodiendos muros et portas ciuitatis relinquens. Ioppe itaque regi commoranti, legatio et  fama Merauis a Babylonia innotuit, quatenus Babylonii omnes arma confluxissent, et post octo dies cum eo bellum committere decreuissent. Hec rex audiens, uniuerso cetu suorum in unum conuocato, ex consilio illorum exiuit a Ioppe, atque inter Ascalonem et Rames, tribus hebdomadibus euolutis, in planitie amplissima resedit una cum patriarcha et omni apparatu suo, ac uniuersa domo fratris sui ducis Godefridi. Hoc uero in loco dum diu prestolarentur aduentum inimicorum, nec quisquam illorum adhuc in iactantia sua descendisset, rex quemque suorum in sua remisit; ipse uero ciuitates in circuitu sitas, tam Caiphas quam Assur et ceteras, pacifice perlustrauit.



CAP. LuIII.---Quomodo rex putriarcham conuenerit, ut uel ipse milites procuret, uel ad procurandum eos, sibi aliquid pecunie impertiret.


Nec longo post hec interuallo rex a militibus suis in urbe Iaphet pro pecunia angustiatus est, quam illis debebat pro conuentione solidorum, qui etiam fratri eius Godefrido, principi Ierusalem multum obsequii impenderant, et nunc eius causa et honore non minore studio militare laborabant. Quapropter Hierosolymam profectus, patriarcham compellat, quatenus sibi aliquid pecunie de oblatione fidelium impertiret, quam militibus diuidens, uoluntarios eos sibi redderet, ac secum teneret; alioqui eos in terminis Ierusalem non uelle remanere et Sancta sanctorum defensare. Patriarcha regis audita petitione, induciis per noctem susceptis, in crastino  reuersus ducentas marcas argenti se ad usus fratrum inibi Deo famulantium, habuisse et non amplius, profitetur, et easdem benigne in eius mandato distribuere concessit. Credidit rex in uerbis que a Patriarcha referebantur, et oblatum argentum suscepit. Sed Arnolfus, sancti sepulcri cancellarius, et ceteri complures, quibus tota massa innotuit, et oblatio Dominici sepulcri, nequaquam uerum patriarcham profiteri asserebant, sed inestimabilem pecuniam clanculum suis locellis reposuisse eum. Hac Arnolfi assertione et populi opinione super thesauro abscondito, rex nimium iratus uehementer patriarcham urgere cepit, ut ex oblationibus fidelium milites procuraret ac retineret in conuentione  solidorum, qui paganorum uiribus resistentes, peregrinos et uniuersam Ecclesiam ab eorum insidiis et assultibus protegerent ac defenderent.



CAP. LIX.---Qualiter orta sit contentio inter regem et patriarcham.

Patriarcha uero uinculo priuate dilectionis fratri Mauritio S. Romane Ecclesie legato innodatus, ita ut simul affluenter de bonis terre epulantes, in suo conclaui oblationem sancti sepulcri pro uelle diuiderent, prorsus audire Baldewinum regem paruipendit, spem et fiduciam in promissis cardinalis apostolici pretio corrupti habens et in eo quod leui precatu aurique munere, regem corrumpere potuit et placare. Rege itaque patriarcham sepius admonente ut milites quadraginta procuraret, atque dato  ei argento beneuolos in opus belli redderet, patriarcha uero in nullo eum super his audiret: die quadam factum est, ut idem patriarcha cum fratre Mauritio solito more in domo sua accumberet, uariisque cibis splendide epularetur, uinum quoque non modice biberet, ac secure in comessationibus diem duceret. Nuntiatum est tandem regi Baldewino quod huiuscemodi luxu singulis diebus conuiuantes fidelium uota uorarent sine modo et numero, et hoc ipsum regem non solum auditu, sed etiam facile uisu posse experiri.



CAP. LX.---Contentio inter regem et patriarcham presente cardinale Mauritio.

Nec mora, dum in eodem comessationis studio ad mensam discubuissent, rex cum quibusdam de optimatibus  suis pulsato ostio intromissus adfuit, et hos patres dure arguens, in hec uerba aspera prorupit: uos in comessationibus, nos in tribulationibus die ac nocte pro confratrum nostrorum salute et periculis uersamur. uos gratis uota fidelium in deliciis uestris applicatis, angustiam et penuriam nostram ignoratis. Sic uiuit Dominus, amodo de omni oblatione fidelium non contingetis, nec de hac uentrem uestrum ultra tam delicate implebitis, nisi milites in conuentione solidorum susceperitis. Unde enim uobis, ut oblationes et munera fidelium tam libere et potenter a Dominico sepulcro tollatis, in cibos delicatos componatis, et minime fidelium necessitati subueniatis? Nos Ierusalem, ciuitatem sanctam et locum desiderati sepulcri sanguine nostro redemimus, et assidue pro  sanctorum defensione pondera laborum et bellorum portamus; uos oblationis fidelium nos exsortes facietis? Absit, ut tale facinus patiar, et ultra manus uestra de his repleatur. Certe aut uos calicem, quem bibituri sumus, et bibimus hoc tempore angustiarum, nobiscum bibetis, aut uidete, ne quidquam de rebus Ecclesie ultra suscipiatis. Hoc dicto, patriarcha non minus in uerba iracundie erupit, dicens: Non recte consultus fecisti, ut tam temere nos argue res et res Ecclesie interdiceres, cum nostre sit iustitie, ut qui altari seruiunt, de altari uiuant. An tributariam et ancillariam facere sanctam presumis Ecclesiam? quam Dominus iehsu Dei Filius, suo sanguine liberam ex ancilla faciens custodie commisit  et reliquit. uide ne ultra presumas de his loqui aut agere, cum ad te minime pertineat, et Domini apostolici maledictionibus de talibus ausibus iudicio possis incurrere. Frater Mauritius ad inuicem contendentes solummodo auscultabat; sed de pace et concordia illos admonebat.



CAP. LXI.---Patriarcha ratione uictus, milites se procurare promisit, quod tamen implere contempsit.

uerum rex non ultra patriarche responsionem et asperitatem ferens, et ipse dure et impatienter locutus fuisse perhibetur. uidete, ne facile hanc mihi sepius obiiciatis occasionem, ut qui altari seruiunt de altari uiuant, cum summa necessitas exigat ut de altari potius Christiani milites pascantur,  quam Sarraceni ui de sepulcro munera fidelium asportent et diuidant, et non miles noster uel sacerdos contingat. uiuit Dominus: non solum oblationes fidelium comedam, militibusque nostris diuidam; sed etiam aurum de sepulcro Domini et altari euellam, quo milites et defensores Christiane plebis regnique Ierusalem sustentari possent. Post hec cum Domino Deo placuerit, et superbia seu mine de regno Babylonie cessauerint, et terra siluerit, cuncta restaurabimus; ecclesiam etiam eiusdem sepulcri, sicut dignum est, thesaurizare nos non pigebit, et auro ditiore, gemmis uel opere exaltare. His dictis, tandem patriarcha rege a uiro litteris erudito conuictus, ex consilio fratris Mauritii triginta milites in conuentione solidorum se procurare  promisit. Sed in breui eorum tedio affectus talentum inestimabilis pecunie sustulit, milites uacuos et immunes reliquit. Rex autem hypocrisim illius de die in diem cognoscens, uehementius eum urgebat, et de militari officio sollicitabat. Ille e contrario aures surdas ad omnia faciebat; ita animo obstinatus erat.



CAP. LXII.---Patriarcha potestate et oblatione sepulcri Domini priuatur. Pecunia patriarche regi aperitur.

Igitur patriarcha dolens et tristis secessit Iaphet, ubi ex consensu regis, quia sacerdotii gradum obtinebat, pacifice autumni et hiemis tempus adimpleuit. Deinde mense Martio inchoante, anno primo  regni ipsius Baldewini Antiochiam ad Tankradum nauigio profectus est. Camerarii autem illius capti et retenti, minis uerberumque terroribus coacti, pecuniam patriarche subterratam professi sunt ad uiginti millia Byzantiorum auri; argenti autem tantum esse referebant, quod adhuc pondere et numero cunctos lateret. Fratrem uero Mauritium, quia Romani pontificis legatus erat, in omni quo potuit honore rex secum retinuit, ac diligenter procuratum benigne in omnibus tractauit.



CAP. LXIII.---Rex pecuniam militibus diuidit, crudelis legatio a Babylonia uenit.

Interea dum rex ex his et aliis diuersis rebus ageret, propalatamque pecuniam suis egregiis militibus diuideret et cuique pro labore suo rependeret,  crudelis legatio a Babylonia descendit, scilicet quod Merauis, qui est secundus in regno, cum tota uirtute et apparatu regis Babylonie properaret, bellum in breui cum eo habiturus. Rex autem Baldewinus tam crudelia nuntia intelligens, non secure, non facile auribus immisit; sed a Ierusalem in Septembri mense in solemni Natiuitate matris ac uirginis Marie anno primo regni descendens, urbem Ioppen cum omni uirtute peditum et equitum introiuit, eiusque menia plurima suorum muniens fiducia, cum trecentis tantum equitibus et mille peditibus in occursum inimicorum festinauit, ut cognosceret, si uera belli legatio sibi innotuisset. Mane ergo dehinc facto, in campestribus Rames consistens, uires, copias et arma intolerabilia Babyloniorum  uidit per terras et fines Ascalonis occurrere, circiter ducenta millia tam equitum quam peditum. De quibus rex et omnes qui cum eo erant non solum admirati, sed et terrore concussi sunt.



CAP. LXIu.---Tres regis acies a Babyloniis attrite deficiunt.

uerumtamen rex perscipiens se non posse uitare periculum, nec effugere inimicos haud procul absistentes, quinque acies ordinauit tam ex manu militum quam peditum. In prima acie fuit Beluoldus, miles nobilissimus, qui primum prelio commisso, ac gentilibus cum uniuersis suis peremptus est absque solo milite, qui ibidem manu detruncata, uix a periculo mortis elapsus est. Ad hec Geldemarus  Carpenel, miles ferocissimus, secundam aciem regens, dum per medios hostes erumpens, periclitantibus sociis subuenire moliretur, cum omnibus sequacibus et coadiutoribus suis sub intolerabili manu inimicorum occubuit. Solummodo Willehelmus et Erkenboldus uiui euaserunt. Hugo uero de Tabaria, iuuenis bellicosus, in tertia acie constitutus, per medios hostes equo ueloci aduolans et cum illis diu grauiter pugnans, ad extremum certaminis pondere fatigatus et uictus, uix e medio turbinis euasit, omnibus de comitatu suo ibidem occisis et attritis. Rex ergo tam graue exterminium suorum fieri uidens, uehementer cum duabus aciebus que secum remanserant timore concussus est. Nec mirum.  Nam idem mortis iudicium in momento subire estimabant.



CAP. LXu.---Rex a pontificibus admonitus, coram cruce dominica prosternitur.

Ad hec duo catholici pontifices, Gerhardus et Baldewinus, quorum alter Gerhardus crucem Dominicam preferebat ad confusionem et obcecationem Sarracenorum, et liberationem Christianorum, regi in mansuetudine et correctione sic locuti sunt: Timemus, domine rex, ne ob discordiam, que inter te et dominum patriarcham orta est, hodie nostris uictorie fiat impedimentum. Ideo monemus te, ut cum illo in concordiam redeas, et sic Domino Deo pacis satisfacias, quatenus a presenti periculo eruamur. Quibus rex: Recte, inquit, monuistis et hec  dicens ab equo desiliit, et coram Dominica cruce procidens in terram, adorauit Dominum celi, et hec pontificibus responsa dedit: Patres et fratres in Christo karissimi, pastores et doctores peritissimi, iudicium mortis nobis presto est; inimici innumerabiles obstant in arcu, in hastis, in gladiis fulmineis, quos penetrare et expugnare pro imperio Romanorum, pro regno Francie et Anglie, non hodie opponerem, nisi per gratiam Domini nostri Iesu Christi de quorum manibus sic me Dominus Deus eruat, ut non cum illo pacem componam, nisi primum coram apostolico et omni Ecclesia de perfidia quam egit, canonice fuerit expurgatus.



CAP. LXuI.---Post confessionem delictorum, episcopo Gerhardo crucem Domini preferente, rex per medios hostes irrumpit.


Et hoc dicto cum iureiurando, confessionem delictorum suorum coram iisdem episcopis fecit; deinde corporis et sanguinis Dominici percepta communione, decem milites loricatos cum Gerhardo episcopo, lignum sancte crucis preferente, reliquit. Ipse uero ascendens equum, qui lingua Sarracenica gazela appellatur, eo quod ceteris equis sit cursu potentior, premisit quartam aciem quam ordinauerat de militibus Ierusalem, uiris bello assuetis ac robustissimis, quatenus cum hostibus in impetu ferirent ac dimicarent. Hec autem quarta acies ex iussu regis fortiter irruens, cum committeret cum aduersariis, pre multitudine illorum pondus belli non sustinens, cepit fugiendo declinare. Sed a rege  eius fuga et contritione percepta, magno solamine releuata est. In momento enim cum sua quinta acie adfuit, agens graue prelium cum hostibus ac repetens, cedes et strages non modicas operatus est.



CAP. LXuII.---Mira Domini Iesu et sancte crucis eius uictoria

Cum sic rex per medios hostium globos irrumperet, campos occisorum cadaueribus sterneret, quidam nominatissimus ammiraldus episcopo, crucem ferenti, occurrit in furore uehementi, ut raptim caput eius detruncaret; sed, diuina ultione et percussione preuentus, subitanea morte suffocatus exspirauit. Deinde alter ammiraldus, dum subito ipsum regem Christianorum impeteret, mox equus illius  trans ceruices hasta regis confixus est, que ipsum etiam ammiraldum eodem ictu et impetu trans pectus et iecur uiriliter perforauit; sicque ambo, equus scilicet et sessor eius a Christiano rege occisi sunt. Mortuis itaque duobus ammiraldis, exercitus Babyloniorum magnis ductoribus, primo diuina ultione, altero haste regis transfixione, rex et uniuersi sui recuperatis uitibus per medias acies Sarracenorum in multitudine densatas irruperunt in uirtute Domini nostri Iesu Christi, et sancte crucis, inauditam illorum occisionem facientes usque ad uesperum, donec hinc et hinc fatigati, utrinque se a bello continuerunt. uerum rex et reliquie fidelium obtinentes camporum planitiem, in castris inimicorum pernoctauerunt. Sarraceni uero desperati in montis cacumine  ea nocte remanserunt. Patet hic profecto quomodo uirtus S. crucis non solum contra inuisibilium iacula preualet inimicorum, sed etiam aduersus arma uisibilium; quia in prima, secunda, tertia ac quarta acie superbia et fortitudo gentilium uincendo precessit; in quinta uero acie, in qua lignum sancte ac uenerande crucis ante regem et eius socios preferebatur, tota uirtus infidelium cepit infirmari, humiliari et conculcari. Sed et principes eorum ferocissimi, Deo gloriam non dantes nec sancte cruci, sed in eam sibi oppositam audacter et insipienter irruentes, subitanea morte preoccupati perierunt.



CAP. LXuIII.---Renouato bello, catholici regis ad suos hortatio.

Igitur post hanc uictoriam Christianorum, que in  mense Septembri ipso uespere Natiuitatis beate Dei genitricis Marie accepta est, crastino sole exorte, quidam Gallorum adhuc uiuentes et incolumes cum rege suo rursus armari properant, suspicati adhuc bellum a gentilibus ingruere. Sed in omni planitie regionis non sunt reperti aut uisi. Reuertente autem rege cum quadraginta tantum militibus et peditibus ducentis, qui uix euaserant, uiginti millia Sarracenorum qui Iaphet obsederant, et uespere hesterno huic prelio non intererant, sed ciuitatem ex precepto Merauis nimio assultu uexauerant, in aperto camporum adfuerunt ex improuiso. Quibus rex, quia locus diuertendi ab eis non erat, resistere disposuit, et uniuersos magna et audaci uoce sic consolatur: Ecce inimici nostri obuiam nobis integris armis adueniunt:  nos autem nuper bello fatigati, sero a manibus aduersariorum, solo Deo protegente, euasimus superatis hostibus: optimates nostri et equites cuncti preter nos ceciderunt: quid igitur pauci aduersus tot millia adhuc bello intacta acturi sumus? pauci sumus, et sero bello fatigati; locus et possibilitas ab eis diuertendi non est: et ideo quid consulam, nescio, nisi, ut in nomine Domini Iesu, et in uirtute S. crucis uniuersi stemus aduersus incredulos pugnantes. Potens enim est Deus etiam de istorum manibus nos liberare, sicut heri de manu plurimorum et fortiorum liberauit. Si autem mortiet contritioni destinati sumus, fiduciam et spem habeamus, quia, si corpus nostrum pro nomine Iesu et sanctis Ierusalem nunc in presenti  seculo occidi permiserimus, in futuro animas nostras in uitam eternam una cum fratribus nostris, hesterno prelio pro Christo iugulatis et attritis, conseruare poterimus.



CAP. LXIX.---De gloriosa regis uictoria et reditu in Ierusalem.

Hac regis exhortatione milites omnes et pedites roborati in spe uite eterne, inimicorum turmas operientes uisas a longe, armis propere induuntur, lignumque Dominicum semper ante faciem suam habentes, graue prelium cum hostibus commiserunt. Obcecati itaque et infirmati Sarraceni, in obstaculo tam uenerabilis ligni timore illis immisso, non diu perseuerarunt in bello. uisa quippe Christianorum audacia, et suorum nimia ruina, alii uersus Ascalonem  fugientes, alii uersus montana Ierusalem, uicti ac dispersi diffugium fecerunt, rege eos in graui exterminio crudeliter insequente. Rex autem reuersus a cede hostium, paucissimis in unum receptis sociis, cum spoliis recentibus auro et argento, equis et mulis opibusque plurimis Iaphet declinauit. Ubi lorica ferrea et ueste ostrea exutus est, que reuera et procul dubio tota tabe et sanguine hostium inebriata fuisse, ibidem uisa est. Noctem illam rex illic in letitia et hilaritate ciborumque abundantia exegit. Ciues uero exsurgentes, et in campis Ascalonis festinantes, tentoria, aurum et argentum et multa pretiosa spolia occisorum gentilium, que rex suique paucissimi deferre nequiuerant, asinorum et camelorum uehiculo in ciuitatem Ioppen attulerunt. Deinde  crastina luce affulgente, rex in gloria magna Hierosolymam ascendit, ubi de omnibus spoliis et preda inimicorum decimas hospitali Christique pauperibus erogauit.



CAP. LXX.---De obitu Wickeri, militis Alemanni egregii.


Wickerus autem Alemannus eodem anno paulo ante hoc prelium ualidis febribus correptus, in mense Augusto obiit, sepultus in ciuitate Ioppe. Qui gladio suo, quo Turcum trans loricam et uestes super pontem Antiochie medium secuit, non modicam regi opem hic contulisse, nisi morte interueniente uitam finiisset. Hic miles magnificus leonem magnum et horribilem, uiros et armenta sepius iuxta montana deuorantem, in regione Ioppe die quadam equum pascentem inuadere uolentem, munitus clypeo aggressus est: quem facili pede et saltu facie ad faciem sibi occurrentem eiusdem gladii acutissimi  ictu percussit, ac fortiter cerebro eius in partes diuiso, crudele et intrepidum animal in campestribus mortuum reliquit.



LIBER OCTAuUS.



CAPUT PRIMUM.---Quod primo Baldewini regis anno innumera Longobardorum multitudo per Bulgariam profecta sit Hierosolymam.


Eodem tempore, quo bellum hoc mense Septembri  actum est, et cruenta uictoria a rege Baldewino habita, anno regni eius primo, gens Longobardorum incomputabilis de regno Italie, post captionem Antiochie et Ierusalem, audita insigni Christianorum uictoria, e diuersis regionibus Italie collecta, per regnum Hungarie prospero itinere transeuntes, profecti sunt usque in regnum Bulgarorum, uolentes conchristianis fratribus auxilio augeri et prodesse. Adfuerunt in eodem uoto et comitatu uiri nobilissimi, episcopus Mediolanensis, Albertus comes illustris de Blandraz, Wido frater ipsius, miles egregius, Hugo de Montbeel, Otho, filius sororis predicti Alberti, cognomine Altaspata, Wigbertus comes ciuitatis Parme, ceterique comprimores Italie, uiri mire nobilitatis et ductores exercitus: qui circiter  triginta millia conglobati, terram et regnum Bulgarorum, ut prediximus, in manu forti ingressi sunt.



CAP. II.---Ubi Constantinopolitanus imperator eosdem Longobardos uendere et emere per castella Bulgarorum permittit, et eis rapinam interdixit.

Ingressi autem, direxerunt nuntia imperatori Constantinopolitano, quatenus eius gratia et dono in terra Bulgarorum, que de eius regno erat et potestate, necessaria uite pretio mutuarent, sicque pacifice terram eius pertransirent. Accepta itaque tam egregii et catholici exercitus legatione et petitione, rex Grecorum benigne omnia que rogabant concessit, hac scilicet interposita conditione, ne tanta adunatio  aliqua uiolentia ea loca, que sui iuris essent, uastaret, seu facta temere seditione conturbaret. Hac igitur conditione contulit eis emendi et uendendi licentiam in eiusdem regni Bulgarorum castellis,  pane, uino, carne et omni pinguedine opulentissimis, castello uidelicet Panidos, Rossa, Rosto, Dedamis, et castello nomine de Natura, et Sasalabriis, Adrianopoli et Phinepopoli, ut per hec hospitati, pacifice bonis terre sustentarent uitam affluenter.



CAP. III.---Longobardi regis edictum negligentes, Grecos et Bulgaros inuadunt: sed mox ab imperatore conuocati, Constantinopolim tendunt.

Hanc denique in terram uenientes, mandatum regis transgressi sunt, nec audierunt ductores et principes exercitus; sed omnia sine modo et sine ratione depredati sunt, sine aliqua mutuatione Bulgaris et Grecis sua auferentes, pecora et uolatilia eorum diripientes, quodque nefas est de populo catholico  dicere, Quadragesimali tempore et ieiunio ea deuorantes. Fregerunt etiam in predictis locis et ciuitatibus ipsius pii imperatoris oratoria, propter ambitionem rerum, que in eis erant recondita a facie tante multitudinis. Item, quod auditu est horrendum, mamillas cuiusdam mulieris sua defendentis quidam ex parasitis impie detruncauit. Audita hac infamia crudeli et deuastatione intolerabili, que regno Bulgarorum ab his inferebatur, et querimonia suorum, imperator ad primates et magistratus legionis direxit nuntia, quatenus in his non ultra morarentur regionibus, castellis et ciuitatibus; sed festinato ad se in ciuitatem Constantinopolim, que caput totius est Grecie, regia uia contenderent. uenerunt ergo ad eamdem ciuitatem Constantinopolim,  et ex ipsius regis ordinatione et decreto in littore maris, quod uocant Brachium S. Georgii, ex hac parte tabernacula sua locauerunt in crepidine aluei spatio trium milliarium. Duobus autem mensibus a ueris tempore illic consederunt, priusquam aliqua societas de regno Francie aut Alemannie illis iungeretur: ubi etiam plurimis iniuriis, sicuti erant soliti, ipsum imperatorem ad iram et odium commouerunt.



CAP. Iu.---Imperator a Longobardis iniuriatus, uendere eos et emere inibi prohibet: illi palatium eius unanimiter obsident.

Imperator uero plurimis iniuriis sepius concitatus, timens ne tot ac tantis copiis uis diuersarum nationum augeretur, et sic audaciores facti, aut  auaritia aut aliqua occasione assumpta, insurgentes in ciuitatem Constantinopolim rebellarent, admonuit eos ne ultra in locis his aut littore remanerent, sed quantocius abhinc migrantes, in terminis Cappadocie et Romanie apud portum Ciuitot et Rufinel hospitati moram facerent, donec adfuture legiones et copie cum eis simul in unum confluerent. Sed responderunt unanimiter se minime brachium maris transituros, donec ampliores uires tam Francorum quam Alemannorum obtinerent. Audita hac Longobardorum obstinata responsione, nolle eos a statione occupati maris se amouere ante aduentum future societatis, imperator illis emendi et uendendi licentiam interdixit; et statim penuria necessariorum uite per triduum in populo facta est. uidentes  autem Longobardi regis iram, et interdictionem necessariorum uite, et sic famis angustiam in populo fieri, subito uniuersi tam equites quam pedites armis induuntur, et ad portam et muros maioris palatii ciuitatis in ligonibus, uncis ferreis, malleisque conferuntur ad locum qui dicitur ad S. Argenium. Ubi in duobus locis infringentes et intrantes, imprimis iuuenem de sanguine ipsius imperatoris peremerunt, deinde leonem domitum, qui erat gratissimus in palatio imperatoris, occiderunt.



CAP. u.---Imperatore tandem per episcopum Mediolanensium pacificato, Longobardi Constantinopolim relinquentes, Nicomediam applicuerunt ciuitatem.

Episcopus uero Mediolanensium, et Albertus comes  de Blandraz, et Hugo de Montbeel, et ceteri prudentiores primique exercitus, cognoscentes seditionem hanc pessimam sibi suisque plus nocere quam prodesse, in medio populi exsurgentes, hoc malum ultra fieri prohibuerunt. Tandem, nunc minis nunc blanditiis populum compescentes, quemque in sua remiserunt. Sedata itaque hac lite grauissima, episcopus et comes nauigio uenerunt ad ipsum imperatorem per brachium maris eiusdem, eo quod milliari et amplius a ciuitate et regis palatio essent hospitati. Qui confidenter ad eum ingressi, animum illius mitigare et ab ira indignationis reuocare conabantur, cum iuramento affirmantes se ab hoc facto innoxios, et ab insensatis et incorrigibilibus hominibus hec mala suscitata et orta fuisse.  Econtra imperator preteritarum iniuriarum illis molestiam inferebat; deinde contumelias, quas recenter nunc in eius presentia fecissent, scilicet in palatii sui destructione, in proximi sui mortificatione, in leonis sui occisione. Sed predicti principes astuti, et in responsis moderati ac diserti, molestiam animi imperatoris omnibus modis lenire tentabant, primum se cum iuramento excusantes, quod minime sua uoluntate aut consensu hec mala sint acta. Tandem imperato humili eorum excusatione placatus, omnia que sibi fuerant illata, per intercessionem tantorum principum cum omni beneuolentia cordis peregrinis laxauit. Attamen, sicut consilio suorum disposuerat, iterum eos de transitu brachii maris admonebat, adeo de regni sui inuasione  et impedimento sollicitus, ut magnis muneribus auri, argenti, ostri datis, ac maioribus promissis, apud istos obtinere et impetrare conaretur, quatenus multitudinem hanc redderent uoluntariam transeundi brachium maris. His magnis donis et promissis imperatoris corrupti, Albertus de Blandraz nimium ei credens, decem equos cum aliis rebus pretiosis suscepit; sed episcopus solerti prouidentia omnia hec sibi oblata refutat, timens ne si exercitus transiret, a Grecis molestatus Turcorum armis occidendus traderetur. uidens autem imperator constantiam episcopi, omnibus modis redit cum eo in corcordiam, et eius petitioni acquiescens, iterato concessit peregrinis uendendi et emendi licentiam, firmato utrinque federe pacis conseruande. Descenderat  autem eodem tempore comes Reymundus a Laodicea in ciuitatem Constantinopolim, qui multum peregrinis in reconciliatione imperatoris profuit, primus et collateralis illi in omni consilio et decreto factus pre omnibus, qui Hierosolymam ascenderunt. Tandem Pascha Domini celebrato, post aliquot dies Longobardi brachium maris transeuntes, ad ciuitatem Nicomediam peruenerunt.



CAP. uI.---Conradus, imperator Henrici stabularius, cum nonnullis occidentalis Francie principibus Nicodemie Longobardis associatur.

Conradus similiter, stabularius Henrici tertii Romanorum imperatoris, cum duobus millibus Teutonicorum Constantinopolim perueniens, imperatori Alexio notificatus, gratiam in oculis eius inuenit,  pre cunctis dilectus et magnificis donis honoratus. Qui et ipse brachio maris traiecto, Longobardorum principibus sociatur. Dehinc Stephanus Blesensium comes, penitentia ductus, Hierosolymam reditum parat, Stephanus quoque dux Burgundie, Milo etiam de Braio, Wido pariter rufus capite, Hugo et Bardolfus de Breis, Engelradus episcopus de Monte lauduni, uiscones de Firmamento, Reinoldus episcopus de Suessones, Baldewinus de Grandpreit, miles pulcherrimus, Dudo de Claromonte, Walbertus castellarius Lauduni. Hi omnes de regno occidentalis Francie cum omnibus copiis suis ibidem in ciuitate et regione Nicomedie Longobardis associati sunt; et e diuersis terris et regionibus profecti, in eamdem  ciuitatem conuenisse, et in eius finibus moras fecisse referuntur.



CAP. uII.---Quod in diebus Pentecostes innumerabilis Christianorum ab urbe Nicomedia exercitus egressus, uersus regionem Flaganie iter suum direxit.

Dehinc appropinquante die sancte Pentecostes, de diuersis mundi partibus in unum congregati circiter ducenta sexaginta millia, cum filiis et uxoribus plurimorum, cum clericis et monachis et plurima manu inertis uulgi, conductum imperatoris Constantinopolitani quesiuerunt. Qui precibus eorum satisfaciens, comitem S. Aegidii, qui erat ei priuatus, cum quingentis Turcopolorum equitibus illis constituit, quatenus eius conductu et ordinatione iter suum continuantes, prouide agerent uniuersa.  His ita dispositis, et comite Reymundo consiliario et ductore exercitus facto, Stephanus Blesensis uiam, qua dux Godefridus et Bemundus ac primus incessit exercitus, per terram Nicomedie et Romanie proficisci disposuit; quia sic tutum et prosperum iter illi uidebatur et plurimis de societate. Sed Longobardi de multitudine sua confidentes, per montana et regionem Flaganie, se ituros in magno dissidio firmauerunt, dicentes se etiam regnum Corrozan ui intrare ac Bemundum de captiuitate Turcorum aut extorquere et liberare, aut in uirtute sua ciuitatem Baldach, que est caput regni Corrozan, obsidere et destruere, sicque potenter confratrem suum a manicis eripere. Stephanus autem Blesensis et Reymundus ceterique comprimores intelligentes  Longobardorum contentionem seuissimam et nimiam iactantiam liberationis Bemundi, non ualentes eos ab errore suo auertere, uia, quam petebant, profecti sunt, precedente ipso comite Reymundo cum Turcopolis, et magno imperatoris apparatu.



CAP. uIII.---Ubi populus in itinere suo illicite luxuriatur, presidium Ancras funditus diruens, sata et segetes uicinas Turcorum succidens.

Tribus dehinc septimanis euolutis, et adhuc in itinere suo prospere et abundanter peregrinis epulantibus, et plurimis de populo illicite luxuriantibus, et multum incesta commistione agentibus, in ipsa uigilia S. Ioannis Baptiste, precursoris Domini, uentum est ad montes ascensu difficiles et ualles profundissimas, deinde ad castellum, quod dicitur  Ancras. Ubi Turcos repertos assilientes, et in assultu usque in medium mane perdurantes, munitionem funditus diruerunt, ducentis ibidem Turcis detruncatis. Sex tamen ex his capitales latitantes, in silentio noctis periculum mortis euaserunt. Hoc itaque castellum militibus imperatoris restituentes, eo quod de regno eius fuerit, et iniusta inuasione Turcorum amiserit, profecti sunt ad presidium Gargara, segetes et omnia sata regionis depopulantes, eo quod presidio nocere nequiuerant propter eius munitionem, situ et natura locorum ualidam et insuperabilem. Hoc presidio illeso et non superato ab uniuersa legione relicto, Turci uehementer letati sunt, quoniam munitio sua frustra a  Christianis turmis uallata, nunc illesa et inuicta remansit. Ab ea igitur die et deinceps exercitum persecuti, minus sequi ualentes pre lassitudine incursabant, et crebra cede sagittarum mortificabant.



CAP. IX.---Reymundus comes, donis Turcorum corruptus, exercitum duxit per uiam solitudinis: et Christiani per uires agunt custodiam in exercitu.

Peruenerunt deinde Christianorum populi ad plurimas ciuitates et castella, quorum nomina latent. De quibus Turci dona et multa cibaria mittentes, comitem Reymundum precedentem et milites imperatoris auertebant. Sic corrupti, per deserta et inuia et solitudines locaque arida totum deducebant exercitum, ubi assidue Turcorum insidie occursantes eis, uniuersos de exercitu negligentia aut lassitudine  retardatos trucidabant. Perceptis igitur insidiis, et grauissima insecutione et populi contritione, principes exercitus decreuerunt retro et ante sue gentis custodiam fieri, ac Francigenas milites circiter septingentos semper in fronte preire et precauere; Longobardos similiter ad septingentos, a tergo lassos et subsequentes fratres tueri et exspectare. Turci uero comperta Longobardorum custodia post tergum sui exercitus, supra quingentos in arcu et equis conglobati, subito clamore intonantes, eos a tergo incurrerunt, sagittarum grandine uelociter uexantes et uuluerantes. Tandem terrore mortis attoniti Longobardi, celeritate equorum in fugam conuersi sunt, miseros pedites et itinere fessos deserentes: quos Turci graui occisione  circiter mille in hac prima custodia peremerunt. Crastina autem die exorta, et crudeli fama attrite gentis perlata in castra, conturbati sunt omnes primores exercitus, multum Longobardis improperantes quod mollitie et pigritia eorum contritus et imminutus fuerit exercitus; unde alios decreuerunt custodes statuere fessi et a longe subsequentis populi; sed nemo se obtulit ad custodiam preter ducem Burgundie. Qui cum quingentis loricatis equitibus sic tuebatur exercitum, ut nec unus in custodia sue diei de populo periret.



CAP. X.---Turci cum Reymundo prelio decertant, et turme Christianorum propter hostes in unum conglobate mistim per solitudinem gradiuntur.

Sequenti uero die post Stephani custodiam, comes  Reymundus sue diei egit custodiam, quem Turci, ad septingentos in unum collati, nona diei hora in locis arctissimis fortiter incurrentes, cum eo graue prelium in sagittis commiserunt. Sed comes uiriliter resistens, non amplius quam tres suorum amisit, preter aliquos graui sagittarum infixione ibidem uulneratos. Comes ergo Reymundus uidens quia bellum difficile sibi suisque ingruebat, et Turcorum copie accrescentes sibi uim inferebant, septem equites ueloci cursu remisit ad exercitum, qui iam spatio septem milliarium precesserat, quatenus sibi aliqua manus mitteretur, que sibi suisque nimium et diu angustiatis ab hostium impugnatione subueniret. Audita hac comitis  legatione, decem millia equitum in momento sequestrati, loricis induti, galeis operti, clypeis pectori obductis, eadem dic uiam remensi sunt ad ferendum comiti auxilium, existimantes omnes Turcorum copias conuenisse. Turci ad hec septingenti, uisa comitis constantia, et reuerse multitudinis audaci succursu, fugam uelociter arripuerunt, in montanis se abscondentes. Ab illa denique die commistis copiis, Reymundus et uniuersi ductores et capitanci decem millium cum omni manu equitum, et comitatu fatigatorum peditum, ad multitudinem exercitus redeuntes conuenerunt: qui deinceps diuidi, aut ullatenus aliquibus in locis spatiari, nulla fiducia presumpserunt, propter assiduos Turcorum assultus et nimias illorum copias.



CAP. XI.---Qualiter exercitus in solitudine quindecim diebus uagando, sitis et inedie miserias pertulerit grauissimas.


Dehinc per quindecim continuos dies uiam suam continuantes, amplius in solitudines et loca inhabitabilia et horroris, per montana asperrima incedebant: ubi nichil reperientes, non hominem, non pecudem, graui fame ceperunt coarctari, quin aurum nulli prodesse poterat nec argentum; quia nullius generis esca reperiebatur, que pretio posset mutuari. Si qui uero de Prouincialibus precorrebant, quingenti iniquam seu ducenti uel trecenti ad inuestigandos cibos, circumuenti a Turcis, in momento occidebantur, quos subsequens exercitus quotidie detruncatos reperisse perhibetur. Hec enim  Prouincialium gens amplius prede et rapinis inhiabat pre omnibus, et ideo ampliori casu pre ceteris periclitabatur. Tantum diuitibus et magnificis uiris, qui uehiculis a portu Ciuitot et a Nicomedia ciuitate farinam, panes, carnes siccas uel baccones attulerant, sustentatio uite erat; ceteros grauis inopia frondes, cortices arborum ac radices herbarum corrodere, et sic uentrem implere cogebat.



CAP. XII.---De mille peditibus Christianorum, qui in ualle hordeum colligentes, circumuenti sunt et combusti igne Turcorum.

Hac arctati inopia, mille pedites de exercitu in confinio ciuitatis, Constamnes nomine, explorato nouello hordeo, sed nondum maturo, eadem tamen onusti annona, in quamdam uallem descendentes de  arbustis et myricis ignem suscitauerunt, ipsa grana immaturi hordei flammis exusta et torrida de culmis excutere ad implendos uentres statuentes. Similiter pomula cuiusdam miri et inauditi generis, fructum amarum quorumdam frutetorum, ibidem in desertis reperta et collecta, ad mitigandam famem coquere didicerunt; sed propalati a crudelibus Turcis martyrio coronati sunt. Nam, cum ad eos pre difficultate locorum, uallium et montium nullus hostium pateret accessus, nec ulla esset facultas aut ars in sagittis nocendi, copioso igne ex ramis frutetorum et arida materia herbarum suscitato, uallem circumquaque impleuerunt, ex quo mille homines perusti sunt. Tam atroci fama combustionis et perditionis catholice  legionis in castris diuulgata, exterriti sunt uniuersi principes Christianorum. Unde ab illo die sex diebus continuis semper in unum conglobati, sic iter suum moderati sunt, ut pedites inter equites ad omne periculum et defensionem pariter adesse uiderentur.



CAP. XIII.---Turci in uiginti millibus cum ducibus suis, Donimano et Solymano, cum Christianis dimicantes, ad septingentos corruerunt.

Igitur sex dies completi sunt, et ecce Turci Donimanus, Solymanus, Carageth, Brodoan de Alippa, et a montanis Flaganie, et omni regno Antiochie, cum uiginti millibus, uiris sagittariis in arcu corneo et osseo obuiam Christianorum turmis adfuerunt. Qui omnem rem et angustias illorum explorantes, sexta eos feria bello aggredi statuerunt. Superauit enim eadem die exercitus fidelium Christi angustias  et laboriosas fauces Flaganie, et in planitie campestri applicantes, eiusdem diei, scilicet ferie sexte, hora nona ad quiescendum castra posuerunt. Et ecce Turci appropinquantes, et more suo altis uocibus inclamantes, totum coronauerunt exercitum et utrinque graue prelium commiserunt. Interdum Turci in castra repentino impetu aduolantes, et Christianos milites lacessentes, sagittis eos confixerunt: interdum Galli et Longobardi, licet fessi et itinere grauati, exsurgentes et aduersus tot creberrimos assultus indignantes, frequenter eos remittebant, quousque septingenti Turcorum corruerunt; Christianorum uero nulli percussi sunt: nam in unum conglobatos nequaquam irrumpere et dispergere ea die Turci  potuerunt. Turci autem uidentes, se nichil hac die in cede Christianorum proficere, sed plurimos suorum cecidisse, tristes ac dolentes in castra sua, uespere terras operiente, regressi sunt. Similiter et Christianus exercitus hac nocte statutis uigiliis et custodia in circuitu castrorum, omni bellorum turbine sedato quieuit.



CAP. XIu.---Ubi Christiani quoddam presidium Turcorum comminuerunt, sed insidiis eorum excepti, ad septingentos perierunt.

Sequenti uero die Sabbati tria millia exercitus Christianorum, et principes eorum Conradus et Bruno filius sororis eius, ceterique uiri fortissimi e castris et planitie exeuntes, et in regionem ciuitatis Marecsh applicantes, iam sui itineris milliaribus duobus peractis, presidium quoddam Turcorum  assilierunt: quod frustra a Turcis defensum sine aliqua mora comminuentes, omnia uite necessaria que in eo erant diripuerunt, et Turcos inibi repertos in ore gladii percusserunt. Hoc prospero successu Christiani gaudentes, et spolia Turcorum grandia et multa ad tentoria secum deferentes, per quasdam montium fauces asperrimas et scopulosas descenderunt. Ubi insidiis Turcorum circumuenti et sagittis lacessiti ac confixi, parum repugnantes pre lassitudine et onere predarum angustiaque locorum, ad septingentos perierunt, spolia omnia et predas Turcorum, licet inuiti, illic relinquentes. Hi uero, qui ab eorum manu euaserunt, singulatim et sparsim sicut uicti et attriti, uespere ad castra relati sunt tristes  et dolentes. Et ea die ultra, ab omni assultu exercitus lugens de casu suorum, in tentoriis requieuit. Similiter Dominica die tam Turci quam Christiani ab omni infestatione et belli turbine cessauerunt.



CAP. Xu.---Episcopus Mediolanensium omnem exercitum ad confessionem delictorum suorum cohortatur, et uniuersa multitudo ad bellandos hostes in quinque acies cum ducibus suis ordinatur.

Secunda autem feria iam primo sole radiante, episcopus Mediolanensium in medio exercitus exsurgens, diuino tactus spiritu, hac die bellum adfuturum predixit, et sermonem ad populum Dei uiuentis faciens, omnes ad confessionem delictorum uenire admonuit, quos in nomine Iesu apostolica potestate a peccatorum nexibus absoluit, uniuersos post datam indulgentiam brachio B. Ambrosii  Mediolanensis episcopi sanctificans et benedicens; quin et lancea Dominica, quam Reymundus secum attulerat, est aucta ad sanctificandum et benedicendum populum. Post hanc benedictionem, et sue puritatis confessionem, Stephanus dux Burgundie, miles clarissimus, ex suo populo sibi aciem constituit; Reymundus Tureopolos et Prouinciales in sua acie retinuit. Conradus uero, stabularius imperatoris Henrici III Alemanos, Saxones, Boioarios, Lotharingos et uniuersos Teutonicos in aciem sibi asciuit. Episcopus Lauduni, Engelradus, Milo, Wido, Hugo, Bardolfus de Breis, Walbertus de ciuitate Lauduni, omnes hi ex manu Francigenarum aciem ordinauerent. Episcopus uero Mediolanensis, Albertus de Blandraz, Wido frater illius, Otho de Altaspata, Hugo  de Montbeel, Wigbertus de Parma et uniuersi Longobardi equites et pedites densissimam sibi aciem composuerunt. His uero aciebus sic ordinatis, Longobardi in fronte constituti sunt, eo quod illorum copie intolerabiles haberentur, ut aduersus Turcorum acies, que illis uicine erant, fixe et impenetrabiles facie ad faciem obstantes, eas oppugnarent. Deinde singule acies Christianorum usquequaque a dextris et sinistris posite, singulis gentilium aciebus obstabant, sepius eos in fugam remittentes, et sepius aduersus eos bellum iterantes. Sed Turci callidi et prelio docti, post aliquantulum fuge subito frena reiicientes ac sagittarum grandine remordentes, graui uulnere tam homines quam equos perimebant.



CAP. XuI.---Longobardi, in prima fronte pugnantes, deficiunt, post quos relique acies cum ducibus fugientes, diffugiunt.


Longobardi igitur, qui in prima fronte constituti erant, grauiter et diu cum Turcis commisere prelium. Sed Albertus ductor eorum, post nimiam et longam reluctationem pondus belli suffere non ualens, et precipue equorum defectione, qui fame attenuati nichil poterant, cum signo belli quod dextra ferebat, fugam iniit: et sic tota illa Longobardorum adunatio cum ducibus et principibus suis in fugam usque in tentoria remissa est. Conradus uero, miles imperterritus, uidens bellum ingrauescere, et Longobardos deficere ac fugam inire, repente aduolans, cum sua acie irrupit, Turcos expugnans et dissipans a  prima hora diei usque post meridiem. Tum tandem uictus pre nimia iaculorum assiduitate, fugam arripuit cum manu diu fame macerata et uiribus exhausta, et ipse in tentoria reuersus est. Stephanus item cum Burgundionibus uolens subuenire attritis et fugitiuis fratribus, cum sua acie irruens uehementer hostes expugnabat. Sed ad ultimum post longam contentionem cum omnibus suis terga uertit, innumerabili multitudine suorum ibidem occisa et a Turcorum armis exstincta, et simili fuga ad tentoria repedauit. Stephanus uero Blesensis respiciens omnia tam Longobardis quam Gallis uerti in malum, cum omnibus Francigenis qui in sua erant acie, ad subueniendum fratribus et Turcos reprimendos aduolat, ac bellum committere usque ad uesperum non  abstinuit. Tandem Turcorum manu intollerabili sagittis et arcu osseo inualescente, comes Blesensis uictus et attritus, simili fuga qua et socii in castra relatus est, multis nobilibus uiris de comitatu eius, uictis et exstinctis. Ceciderunt in eius acie uiri illustrissimi, Baldewinus de Grantpreit, Dudo de Claromonte, Wigbertus de Monte Lauduni, custos et defensor eiusdem ciuitatis, Dei amicus, miles ferocissimus, corpore altus, et plurimi potentes ac primi exercitus, quorum nomina omnia scire et inuestigare nequimus. Comes uero Reymundus cum militibus imperatoris Turcopolis et suis Priuincialibus cuneis socios releuare in eodem certamine festinans, multos Turcorum repente prostrauit. Sed dehinc nimium casu aduersante, multis suorum prostratris ac sagittis  imminutis, bellum Turcorum nimis inualuit, donec tota manus Turcopolorum exterrita, et fuga dilapsa ad loca tabernaculorum diuertit, comitem in mediis periculis deserens, cuius Prouinciales milites fere omnes detruncati sunt.



CAP. XuII.---Reymundus comes prelio uictus, uersus montana fugiens cum decem militibus, silicem quamdam precelsam occupat: de qua per socios liberatus, media nocte cum suis omnibus fugam iniit.

uidens ergo comes fugam Turcopolorum et casum irrecuperabilem suorum, non ultra in mortis periculo sibi imminente remanens, sed uix ab armis effugiens, uersus montana et per angusta loca declinans, in summitate cuiusdam precelsi silicis ascensu  difficili astitit cum decem tantum sociis de quo, quantum poterat, Turcis insequentibus et eum obsidentibus, resistere cum suis conabatur. Regressis itaque omnibus ad tentoria, qui Turcorum arma effugerant, Stephanus, comes Blesensis de omnibus primoribus requisiuit qui a bello redissent aut armis occubuissent: cui statim innotuit Reymundum in summitate silicis fecisse diffugium, et nisi sibi subueniretur, nunquam eum manus Turcorum posse euadere. Ad hec Stephanus comes, ducentis sociis in lorica et galea readunatis, Reymundum ab inuasione Turcorum liberare festinans, Turcis fugatis, qui eum insecuti fuerant, et ad triginta uiris repente attritis, comitem saluum de silice recepit, et incolumem  ad tentoria reduxit. uictis et attritis Christianorum fortissimis aciebus, et usque ad tentoria de crudeli prelio effugatis, Turci uictores cum spoliis Gallorum et Longobardorum pariter in sua castra sunt regressi, uix duobus milliaribus a mansione Christianorum, satis tamen luctuosam et cruentam uictoriam hac die obtinentes. Ceciderunt enim societatis eorum tria millia uirorum pugnatorum in eodem prelio quo Christiani milites delictorum suorum pondere impediti, diuino iudicio traditi sunt incredulis uiris et impiis ad puniendum. Eadem uero nocte qua comes Raymundus a cacumine silicis et Turcorum obsidione, subueniente Stephano Blesensi ac Conrado stabulario, liberatus et reductus est in castra ad confratres, ceperunt focos et uictus necessarios  uniuersi parare, qui a cede et bello in tabernacula confugerant; ligna quoque et sarmenta ad coquendos cibos componere, quibus fessa et ieiunia corpora recrearent. Et ecce, primo noctis facto silentio, idem comes Reymundus, nescio qua formidine correptus et uite diffisus, cum omnibus suis et cunctis Turcopolis imperatoris, equos frenis ac sellis strauit, fugamque iniit, ac tota nocte illa fugiendo, iter per montana et inuia loca accelerans, ad castellum imperatoris, Pulueral nomine, uenisse perhibetur.



CAP. XuIII.---Post fugam Reymundi uniuersi duces exercitus, cum reliqua multitudine tentoriis et uxoribus suis in uia delictis, celerem fugam arripiunt.

 Igitur hac illius fuga cognita, et in populo diuulgata, uniuersos tantus metus inuasit, ut nec unus de principibus remaneret, sed omnes uite diffidentes diffugium maturarent, magni et parui, nobiles et ignobiles, usque ad Synoplum imperatoris presidium, ignorantes quod et Turcorum corda non minus formido fugiendi sollicitabat. Tentoria autem et omnem apparatum suum Christiani cum omnibus uehiculis, cum uxoribus teneris et karissimis, cum omni suppellectile, qua tot nobiles et tam magnus indigebat exercitus, reliquerunt. Nec mora, per exploratores fama tam subite fuge ad aures Turcorum peruenit, qui non longe post contritionem Christianorum, et acceptam uictoriam, sua etiam in castra recesserant, ut et ipsi ea nocte cibis et  somno sua refouerent membra, in cede catholicorum militum fessa et grauata.



CAP. XIX.---Quomodo Turci fugientium tentoria diripuerint, et uxores eorum quasdam iugularint, quasdam captiuarint.

Turci quidem hec audientes et continuo exsurgentes, omnibus suis in tubis et buccinis expergefactis et conuocatis, sicut sunt uiri semper uigiles in cede inimicorum, primo diluculo adfuerunt in tentoriis Christianorum. Ubi mulieres nobilissimas et matronas egregias, tam Gallorum quam Longobardorum crudeliter aggressi, impie raptas et uinculatas tenuerunt, in barbaras nationes et ignotam linguam, supra mille transmittentes, ac si pecora muta depredati essent, et perpetuo exsilio in terram  Corrozan quasi in carcere et conclaui eas constituentes; ceteras aliquantulum prouecte etatis gladio interemerunt. Terra autem et regnum Corrozan sic montanis et aquarum paludibus clausum est, ut quicunque captiui illuc semel intrauerint, non ultra hinc magis quam pecus a cauea exire ualeant, nisi licentia et permissione Turcorum. Ah quantus dolor! quante illic uideri poterant miserie! ubi tam tenerrime et nobilissime matrone ab impiis et horridis hominibus in predam rapte et abducte sunt: quorum capita ante et retro, a dextris et sinistris, in modum colli rasa sunt; et quorum rari capilli, ab his quatuor collis dependentes, intonsa coma perhorrescunt, cum barba etiam intonsa et prolixa, et qui solum tetris et immundis  spiritibus similes esse in suo habitu referuntur. uere non modicus dolor illic erat, non paruus timor delicatas matronas inuaserat, non parui feminei ululatus auditi sunt in castris, ubi dulces earum mariti alii occisi, alii fugitiui, ultima necessitate compulsi, miseras ac desolatas inter manus percussorum reliquerunt. Alie illicita et feda commistione uicissim uexate, et post plurimam uexationem decollate sunt; alie hilari uultu et decora facie oculis eorum placentes, in barbaras nationes, ut diximus, transmisse sunt.



CAP. XX.---Quod post depredationem mulierum Turci fugientes Christianos insecuti, diuersa eos cede lacerauerint, plurima eorum spolia in itinere relicta colligentes.

Repertis itaque et captis tot honestis mulieribus  in tentoriis fugientium Christianorum, Turci celeritate equorum insecuti sunt tam equites quam pedites, tam clericos quam monaches et totum femineum sexum, qui fuga euaserant de castris: quos non aliter gladio metebant, quam messor, qui falce maturas segetes metere solet. Nulli etati aut ordini parcebant; solos iuuenes imberbes, uiros militaris officii, captiuabant, quos etiam in exsilio cum matronis honorificis Corrozan abduci destinabant. Pecuniam quidem inauditam a fugitiuis et lassis medio itinere relictam sustulerunt; ad hec molles uestes, pelliceos uarios, grisios, harmelinos, mardrinos, ostra innumerabilia auro texta, miri decoris, operis et coloris, equos quoque et mulos,  plus quam numero uel littera alicuius referri possit: que omnia tandem illis tedio fuerunt asportare.



CAP. XXI.---Quod Christiani exercitus centum et sexaginta millia siti ac fame, fuga et sanguine a Turcis in bello occisa sunt.

Terra autem et montana, ut aiunt pro uero, qui hec oculis uiderunt, et uix illic iudicium mortis euaserunt, byzantiis, auro incommutabili, argento inestimabili et denariorum dispersione sic operta erant in contritione et fuga tam magni exercitus, ut amplius tribus milliaribus super aurum, gemmas, uasa argentea et aurea, ostra mirifica et pretiosa, uestesque subtiles ac sericas, incedere fugientes et persequentes uiderentur. Sanguine uero occisorum tota uia defluebat. Nec mirum; quoniam supra centum  et sexaginta millia illic in gladio et sagitta ferocium Turcorum ceciderunt: facile ab hostibus superati ac detruncati pre fame diuturna, qua nimium afflicti et uiribus exhausti, nulla uirtute resistere potuerunt. Tanta enim illis fames in desertis Flaganie incubuit, ut corium bouis uiginti solidis emeretur; paniculus, qui palmo concludi poterat, tribus solidis Lucensis monete uenderetur; cadauer equi, muli, asini, sex marcis appretiaretur. In hac fuga seuissima duo probi equites de populo Stephani Blesensis, dum uiam maturarent a facie Turcorum insequentium, quidam ceruus ex aduerso de montanis clamore et tumultu Turcorum et Christianorum attonitus eis occurrit, impedimentum illis uie factus: trans quem ambo casu corruentes, in  momento ab hostibus decollati sunt.



CAP. XXII.---Qualiter residuus Christianorum populus uagus et profugus cum ducibus suis Constantinopolim repedauerit.

Igitur exercitus sic attritus et profugus equo uel mulo euadere festinans, ad ciuitatem Synoplum, quam milites imperatoris tuebantur, sparsim fugiendo peruenit; et sic semper fugiens, usque ad regiam urbem Constantinopolim partim reuersus est. Stephanus autem dux Burgundie, Stephanus Blesensis, Conradus stabularius imperatoris Romanorum, episcopus Mediolanensis, episcopus Lauduni, episcopus de Suessones, Wido Rufus, Hugo, Bardolfus et ceteri comprimores, et uniuersi qui grauissima Turcorum arma poterant effugere,  Constantinopolim, per montana et inuia fugientes regressi sunt. Comes uero Reymundus per abrupta montium et ima conuallium Synoplum cum Turcopolis imperatoris Grecie, omnibus sociis et principibus pretermissis, ingrediens pernoctauit, et die crastina nauem ascendens, per mare Constantinopolim aduectus est.



CAP. XXIII.---De quadringentis Christianis qui Turcos insequentes euaserunt, et de aliis mille militibus qui, in regressione Turcorum, gladiis eorum iugulati ceciderunt.

Interea tantillum exercitus, quod remanserat, disperse uidelicet Christianorum reliquie, dum uestigia comitis Reymundi et ceterorum eadem uia tenerent, et ad quadringentos a diuersa fuga in  unum colligerentur, Solymanus, Donimanus, Balas de Sororgia nondum cede satiati, a tertia feria usque in quartam eos persequuntur, eodem tramite quo tendebant post principes fugitiuos ad Synoplum, ut eos detruncarent et captiuarent. Sed nimium prolongatos ultra persequi non audentes propter uires et ciuitatem imperatoris, reuersi sunt. Reuertentes uero de dispersis et retardatis, qui eis obuiam fuere, eadem die mille amputatis collis sparsim peremerunt. Ubi impiis tyrannis uir nobilis Eraldus obuiam factus, sagitta illorum occubuit, ortus de ciuitate Cadelim. Engelradus pariter de eadem patria, Dudo miles egregius, Arnoldus, filius uillici, Walterus de Castelens, et plurimi potentissimi  milites, quibus equorum cursus minime prodesse poterat, eisdem carnificibus obuiam facti, sagittis occisi sunt.



CAP. XXIu.---Quomodo duces ac comites exercitus dispersi, ad se Constantinopolim fugientes, imperator benigne susceperit: et quod Reymundo infestus, postea eidem amicus exstiterit, et quod ibi Mediolanensis episcopus obierit.

Comes uero de S. Aegidio et ceteri comprimores Constantinopolim ingressi, a domino imperatore benigne suscepti sunt. Sed aduersus Reymundum cepit aliquantulum indignari, eo quod a ceteris sociis, Stephano et Conrado, fugiendo subtractus sit et alienatus. Qui, occasione assumpta, respondit hec ideo se fecisse, quoniam timuisset, ne in eum  insurgerent, eo quod primus fugam cum Turcopolis a castris inierit; et quia eum in dolo, et ex consilio imperatoris, fugisse existimassent. Dehinc in breui imperatoris indignatione cessante, misertus est uniuersorum, et cunctis opibus spoliatos et uacuos magnificis donis in auro, argento, armis, equis, mulis et uestibus releuauit; et toto autumni et hiemis tempore uniuersos secum habitare et refocillare concessit in omni affluentia et largitate rerum necessariarum. His itaque moram illic facientibus, episcopus Mediolanensis uita discessit, cui episcopi et uniuersi fideles catholicas exsequias exhibuerunt.



CAP. XXu.---Qualiter eodem tempore nobilissimus princeps Willhelmus, de regno occidentalis Francie egressus, quindecim millibus peditum adiunctis, per aridam Bulaariam descenderit.


Eodem quoque tempore, et anno primo regni Baldewini regis, comes et princeps potentissimus de ciuitate Niniue, quod uulgo dicitur Nauers, Willhelmus nomine de terra et regno occidentalis Francie egrediens, et iter per Italiam faciens, ad portum, qui uocantur Brandiz, nauigio alto mari inuectus est cum quindecim millibus equitum et peditum uirorum pugnatorum, absque sexu femineo innumerabili, et ad ciuitatem nomine uallona secessit. Ubi in arido restitutus, ad ciuitatem Salonicam, sitam in regione Macedonie et terra Bulgarorum, descendit, pacifice hospitio susceptus ab incolis in omni iustitia et benignitate; furto, rapina,  preda et iniusta contentione sub iudicio mortis interdicta, ne imperatoris Constantinopolitani terram aliqua iniuria exercitus, sicut paulo ante Longobardi, suscitarent.



CAP. XXuI.---Quod idem comes cum omni apparatu suo Constantinopolim ueniens, susceptus ab imperatore donariis multis sit honoratus.

Deinde post plurimum itineris et diuersa hospitia idem egregius comes cum omni manu et apparatu suo Constantinopolim profectus, ab imperatore benigne et honorifice susceptus, in littore maris S. Georgii tentoria sua ponere ad hospitandum extra muros ciuitatis iussus est. Post tres deinde dies ex precepto imperatoris comes et totus exercitus brachium  maris traiecit, et ad columnam marmoream, que in summitate arietem obtinet deauratum, non longe a brachio maris tentoriis fixis, per quatuordecim dies, qui sunt circa natalem B. Ioannis Baptiste, illic moram fecit; et per singulos dies imperatori nauigio presentatus, non paucis muneribus ab eo honoratus et commendatus redibat; peregrinis uero et humili populo cuiusdam generis monetam quam uocant Tartaron, ad sustentationem uite sepius idem imperator mittebat.



CAP. XXuII.---Quomodo comes et exercitus eius Constantinopolim relinquentes, ad Stanconam, ciuitatem Turcorum, peruenerint.

Denique post B. Ioannis natiuitatem Ciuitot profecti sunt. Ubi non diu moram facientes, relicto  itinere, quod ducis Godefridi et Bemundi prior incessit exercitus, saltus densissimos itinere duorum dierum perambulantes, Ancras peruenerunt, ad eamdem uidelicet, quam comes Reymundus et manus Longobardorum recenter expugnauerant, Turcis in ea repertis decollatis, uolentes exercitui Longobardorum, modico interuallo premisso, admistis armis et copiis sociari. Per diem autem unum illic in predicte ciuitatis loco moram facientes, et nequaquam Longobardorum societatem assequi ualentes: qui per Flaganiam iter continuabant; a sinistris illos relinquentes, a dextris uiam arripiunt, que ducit ad ciuitatem Stanconam, in ea aliquandiu moram habituri, et de euentu Longobardorum audituri aliquid.



CAP. XXuIII.---Ubi Turci eis occurrentes, bello eos uexabant, comitem unum Longobardorum sagitta perimentes.


Ad hec, cum nondum ciuitati appropinquassent, Solymanus et Donimanus cum copiis et armis Turcorum, a recenti cede Longobardorum uix diebus octo peractis, reuersi, et comitis de Nauers subsecutione comperta, festinato per notas semitas collium et uallium accelerantes illic occurrerunt; ac sagittis crudeliter assilientes, per triduum exercitum, ante et retro positis insidiis, bello grauissimo et acerbis plagis fatigabant. Sed nondum in his locis obtinuere uictoriam, licet plurime copie peregrinorum incaute et lento gressu pre lassitudine subsequentes,  creberrimo assultu ceciderunt; et quidam Henricus, genere Longobardus, comes sua in terra magnificus, inter socios sagitta transfixus obierit.



CAP. XXIX.---Christiani Turcis resistentes, et Stanconam frustra oppugnantes, Reclei urbem applicuerunt, ubi siti estuantes ad trecentos perierunt.

Nam Christiani milites uiriliter adhuc resistentes Turcis, plurimos perimebant, alios in fugam sepius remittebant; et facile quidem remittere poterant, cum nondum illis aque penuria fuisset, nec equorum uirtus defecisset. Sic tandem Christiani milites in itinere a plurima Turcorum infestatione defensi, Stanconam peruenerunt. Ubi Turcorum custodiam et uires in presidio reperientes, menia fortiter assiliunt, et dum hostes ab intus pro anima eis  resistunt, utrinque plurimi occisi sunt. Nihil autem in hac presidii oppugnatione proficientes, castra hinc amouentes, ad ciuitatem Reclei applicuerunt. Ubi triduo siti adeo intolerabili oppressus elanguit exercitus, ut supra trecentos exstincti morte grauissima illic periclitarentur; ceteri uero uiuentes uiribus exhausti, et necessariorum defectione infirmati, parum ad resistendum ualerent. Hac sitis intolerantia anxiati, quidam ex sociis super cacumen precelse rupis gradientes constiterunt, si forte alicubi aquam specularentur. Sed tantum ab hac ciuitatem uacuam habitatoribus et dirutam prospexerunt, aquam in ea esse existimantes; que minime reperta est: nam cisterne et putei ipsius a Turcis recenter subuersi erant et obruti.



CAP. XXX.---Turci cum Christianis decertantes, uictum fugientemque Willhelmum insecuti sunt; et de fuga Roberti et alterius Willhelmi.


Turci autem post paululum temporis comperientes exercitum iam sitis graui passione defectum, et parum posse resistere, extemplo eos insecuti, sagittis aggressi sunt per diem integram prelium graue hinc et hinc committentes; et utrinque in gladio, arcu et lancea corruentes, totam latissimam uallem sanguine suo repleuerunt, ac densis corporibus occisorum, uirorum ac mulierum, terra regionis huius occupata est. Tandem hoc ingruente seuissimo bello, et Christianorum uirtute siti debilitata, et ideo minus ualente et resistente, Turcorum ferocitas exaltata cepit inualescere, et Christianos uictos  atrociter in fugam cogere. Comitem quidem iam uictum, ac de bello fugientem, usque ad ciuitatem Germanicoplam insecuti sunt. Robertus uero, frater eiusdem comitis, et Willhelmus de ciuitate Nonanta, qui signifer erat exercitus, et primus terga uertit, una cum omnibus equitibus a Turcorum armis elapsus, ad predictam ciuitatem Germanicoplam fugam facientes peruenerunt, miseros pedites inter manus ferocium hostium relinquentes.



CAP. XXXI.---Quomodo post fugam ducis Turci residuos Christianos occiderint uxores eorum captiuantes.

Turci autem fugam gentis Christiane et suorum principum uidentes, crudeli cede furescunt in populo  et toto Christianorum comitatu, quorum solummodo septingenti per abrupta montium et siluarum densitatem fugientes, uite reseruati sunt. Post hanc Turcorum uictoriam et Christianorum stragem luctuosam, uxores militum Christi ad mille captiuate, et ab horridis hostibus abducte sunt in terram ignotam et alienam. Equi uero et muli, argentum et aurum, uestes cuiusque generis pretiosissime direpte et asportate, terram et regnum Corrozan diuitiis nimiis et spoliis auxerunt et impleuerunt. Acta sunt crudelissima hec bella, et seuissime strages Christianorum in mense Augusto, quando calore solis et sitis intolerantia estas grauior fieri solet.



CAP. XXXII.---Qualiter Willhelmus comes a Turcopolis deceptus, cum magno discrimine Antiochiam peruenerit.


Comes igitur de Nauers, qui uix periculum mortis euaserat, adhuc aliquid de opibus et stipendiis suis, a manibus Turcorum fugiendo, retinuerat, et uix ad ciuitatem Germanicoplam declinauerat. Is duodecim Turcopolos milites imperatoris Grecie, inibi ad tuenda menia constitutos, multa prece et plurima mercede collata, ductores uie acquisiuit eius, que ducit ad castellum S. Andree ex hac parte ciuitatis Antiochie; uidelicet ut sic per Antiochiam transiens, iter suum continuaret Ierusalem. uerum Turcopoli, uiri perfidi, minime illi fidem seruauerunt; sed auaritia excecati, comitem et socios eius rebus  exspoliauerunt, nudos et pedites eos relinquentes in loco deserto et inuio, et acceptis spoliis Germanicoplam per notas semitas repedantes. Comes uero tristis et dolens, et precipue Christiani exercitus contritione anxius, uiam, sicut deuouerat, sub paupere et uili tegmine, patienter omnia aduersa accipiens, perfecit, et in diuersis angustiis tandem Antiochiam peruenit.



CAP. XXXIII.---Tankradus, nouus princeps Antiochie, Willhelmum profugum remunerat.

Tankradus autem post captiuitatem Bemundi princeps Antiochie factus, eumdem comitem, uirum nobilissimum, sic ab impiis Turcis attritum et rebus destitutum ingemiscens, optimis et honoroficis renouauit uestibus, et magnificis eum in equis et mulis  ditauit muneribus, per aliquot dies secum retinens, dum membra, siti, ieiunio, uigiliis, lassitudine uiarum, squalida et exhausta, bonis terre in uino, oleo et carnium dulcedine abundanter refoueret; et post hec alleuiata molestia et amaritudine anime et corporis, uiam in Ierusalem, sicut deuouerat, exspectatis ibidem et relictis aliquibus de dispersis sodalibus tempore ueris insisteret.



CAP. XXXIu.---Quomodo Willhelmus, princeps Pictauii, et Welfo dux Bawariorum, et Ida comitissa, cum militia Bulgariam intrauerint.

Modico dehinc interuallo, dierum scilicet octo, post hanc recentem stragem, Willhelmus comes et princeps Pictauiensium, de sanguine Henrici III imperatoris Romani pacifice transito regno Hungarorum, cum duce Bawariorum Welfone, et cum  comitissa nobili, nomine Ida, de marchia Oisterrich, in ingenti manu equitum et peditum et feminei sexus supra centum et sexaginta millia, in apparatu copioso terram Bulgarorum est ingressus. Ubi, sicut facile fit ab indomito et incorrigibili populo, discordia exorta, et duce Bulgarorum, Guzh nomine, uariis iniuriis molestato, ad urbem Adrianopolim, inexpugnatus in uirtute suorum, descendit. Sed eis pons, qui ducit in ciuitatem, a duce preoccupatus et interdictus est.



CAP. XXXu.---Quod in prelio pontis Rudolfus obierit, et quod dux Bulgarorum se dediderit.

Quapropter hinc Pincenariis, et ceteris militibus Gomanitis de regno imperatoris, grauiter pontem  in arcu et sagitta prohibentibus, Christianis uero pontem transire non minus contendentibus, adeo crudele utrinque commissum est prelium, ut Rudolfus, uir magne nobilitatis, de Scegonges ortus, cognatus ipsius Willhelmi principis, illic sagitta percussus, interiret; Hartwigus de Sancto Medardo captus teneretur, et plurimi, quos singulatim longum esset narrare. Illic siquidem in eodem prelio, dum hinc et hinc uaria et ingenti contritione diuersus fieret euentus, contigit ipsum ducem Bulgarorum in manus Willhelmi et suorum incidere et teneri captiuum: donec ipsa die hinc et hinc habitis consiliis, in concordiam uniuersi redierunt; captiuis quoque restitutis, Pincenarii et Comanite sedati sunt.



CAP. XXXuI.---Bulgarorum duce placato, Willhelmus Constantinopolim rediens, ab imperatore donis sublimatus est.


Post hec concordia, placato duce et suis, in tantum processit, ut non solum dux Christianis peregrinis per pontem pacifice transitum concederet, licentiam emendi necessaria non negaret; sed etiam conductum omnibus usque ad Constantinopolim attribueret sine dolo et aliquo impedimento. In hac ciuitate idem princeps Willhelmus, Welfo dux, et Ida comitissa quinque hebdomadarum curriculo commorantes, domino Alexio imperatori innotuerunt cum omni uoto, quod deuouerant in Ierusalem; et idcirco fidei sacramento sibi astricti, plurima necessariarum rerum dona, et licentiam emendi necessaria, suscipere meruerunt.



CAP. XXXuII.---Exercitu Willhelmi Stanconam urbem ueniente, Turci fontes et cisternas obstruunt.


Post hec messis tempore imminente, brachium maris S. Georgii ex iussione et suasione imperatoris nauigio superantes, in terram ciuitatis Nicomedie descenderunt et iter suum continuantes per amena loca, quibus hec abundat regio, tentoria locauerunt duobus ibi diebus moram facientes. Inde uero profecti Stanconam secesserunt, ubi ex longo itinere necessariis uite consumptis, graui inedia, tum siti intolerabili affecti, tam homines quam iumenta infirmati sunt. Nec mirum. Nam uniuersas segetes, a facie huius multitudinis, Turci, uia anticipata, combusserant; puteos, cisternas, fontes obstruxerant, ut sic ultima necessitate famis et sitis attenuati,  facili bello superarentur.



CAP. XXXuIII.---Willhelmus et Welfo cum ducibus Turcorum ante urbem Reclei preliantur et Christiani fugam ineunt.

uidentes itaque Willhelmus et Welfo, et sui consodales has Turcorum nequitias et dolos, urbes, que de eorum erant potestate, scilicet Phiniminum et Salamiam, assilientes plurimo conatu stragis diruerunt; sed et omnia loca circumquaque illis subdita uastare minime pepercerunt. Abhinc ciuitatem Reclei, ubi fluuius torrens, diu et longo desiderio optatus, cunctis sufficeret, descenderunt. Sed Selymanus, Donimanus, Carati, Agunich, principes Turcorum, cum infinitis copiis et armis in occursum ex improuiso peregrinis his incautis adfuerunt altero  ex littore, homines, equos et omnia iumenta adaquari in arcu et sagittarum grandine prohibentes, dum a longe fatigati et sic exhausti Christiani ultra uim sufferre non potuerunt. Unde unanimiter post plurimam et diutinam seuissimamque contentionem, que ex littore utroque palustri et profundo fiebat, uniuersi Christiani fugam arripientes, strage inaudita ab impiis persecutoribus attriti sunt. Quidam autem estimantes tam crudele martyrium euadere, diuisi a multitudine quoddam in pratum concedentes, feno latere et abscondi querebant; sed nequaquam uite reseruati, ad trecentos ibidem sagittis confixi interierunt.



CAP. XXXIX.---De fuga Aruernensis episcopi et ducis Welfonis, et de interitu Ide comitisse.

 Episcopus uero de Aruernis et uniuersi comitatus illius, uidentes Christi exercitum sic fuga dilapsum et ab impiis carnificibus attritum, ad radices montis ubi fluuius Reclei oritur, et ipsi fugam inierunt, equos et omnia relinquentes, et tamen pauci euadentes. Similiter etiam dux Welfo lorica et omnibus exutus, et per montana fugiens, uix ab hostili manu ereptus est. Plurima autem millia Alemannorum, Francorum, Wasconum, qui procul erant a montanis, illic exstincta fuisse referuntur. Comitissa uero Ida utrum capta et abducta, aut pedibus tot millium equorum membratim discerpta fuerit, usque in hodiernum diem ignoratur; nisi quod, aiunt, eam inter tot millia matronarum in terram Corrozan eterno exsilio deportatam.



CAP. XL.---Quomodo Willhelmum per montana fugientem Tankradus, princeps Antiochie, receperit.

Comes autem cum solo armigero per montana et ignotas uias arma inimicorum fugiens, ad urbem nomine Longinach, iuxta Tursolt, quam Bernardus cognomine Extraneus regebat, tandem peruenit, benigne ab eo susceptus, omnibus sibi uite necessariis administratis. Paucis deinde transactis diebus, audiens Tankradus, Antiochie princeps, tam egregium principem illic spoliis et omnibus rebus amissis, pauperem uitam ducere et nimis humiliatum, misertus est conchristiani fratris et principis: et idcirco accepto consilio, militibus ab Antiochia in occursum eius missis, honorifice eum suscepit, et pretiosis uestibus per aliquot dies secum commorantem  et bonis terre conuiuantem renouauit.



CAP. XLI.---Quomodo principes bello dispersi, collecto exercitu Antiochie conuenerint.

Post contritionem Longobardorum et Willhelmi principis de Nauers, Willhelmi quoque comitis Pictauiensis, Welfonis ducis Bawariorum, quicunque dispersi fuerant, aut Constantinopoli seu alibi hiemauerant, e cunctis locis singillatim quique principes Christiani, relictis suis reliquiis, Antiochiam mense Martio inchoante conuenerunt: Albertus scilicet de Blandraz, Conradus stabularius, Stephanus Blesensis; item Stephanus dux Burgundie, Reymundus comes, Willhelmus Pictauiensis comes, Welfo dux Bawariorum; episcopi Engelradus de Lauduno,  Manasses de Barcinona, aliique episcopi Italie, nauigio ad portum Simeonis eremite pariter conuenientes, Antiochie aliquanto tempore remorati sunt.



CAP. XLII.---Reymundus precibus principum a Tankrado uinculis absoluitur, et expugnate urbi Tortose preficitur.

Bernardus autem Extraneus, eo tempore comitem Reymundum apud eumdem portum captiuum tenuit, eo quod imputabatur ei necis traditio Longobardorum et ceterorum qui in eadem fuerant expeditione: quem Tankradus Antiochie sibi traditum reposuit in custodia. Principes igitur Christianorum, qui conuenerant, post dies paucos recordati confratris et principis Christiani, eumque sic indiscussum  a Tankrado in uinculis teneri, obnixe precati sunt ut in nomine Christi tam magnificum principem solueret ac suis restitueret. Tankradus uero satisfaciens precibus confratrum peregrinorum, hac apposita conditione, a carcere eductum restituit, ne quidquam terre hac ex parte ciuitatis Acre inuaderet, et id sacramento obligatus obseruaret. Post hec recepto eodem principe Reymundo, unanimiter salutato Tankrado, ab Antiochia regressi sunt usque ad ciuitatem Tortosam. Quam obsidentes et expugnantes subdiderunt: in qua ipse Reymundus ex communi consilio ad tuenda ipsius menia remansit, eo quod uir cautus et doctus ad resistendum hostibus uideretur. Ceteri uiam Ierusalem continuare decreuerunt.



CAP. XLIII.---Welfo dux Hierosolymis adorato sepulcro Domini, in Cyprum reuersus obiit.

Welfo autem dux obsidionem hanc deuitans, Ierusalem ad adorandum descendit una cum Reinoldo duce Burgundie, fratre Stephani, uice ipsius Burgundiam regentis, qui ante expeditionem Longobardorum Ierusalem tendens, Antiochie usque nunc hiemauerat. Sed infirmitate correptus, in uia mortuus est idem Reinoldus et sepultus. Welfo igitur Ierusalem perueniens, adorato Iesu Domino et eius sepulcro, post aliquot dies nauigio usque ad insulam Cyprum reuersus est, ubi et ipse infirmitate detentus, mortuus et sepultus est.



CAP. XLIu.---Quomodo principes, deuicta urbe Tortosa, cum Baldewino rege Palmas Ioppe celebrauerint.


Ceteri autem principes prefati, post captionem ciuitatis Tortose, recto itinere usque ad ciuitatem Baurim cum decem millibus profecti sunt, ubi regem Baldewinum, ex premissa legatione admonitum, in occursum sibi in ingenti manu repererunt; quia transire regiones et ciuitates gentilium absque tamnominati et potentis noui regis conductu dubitabant. Deinde habita per noctis spatium cum eo requie, crastino admistis copiis profecti sunt; et per quindecim dies ante sanctum Pascha Ioppen uenientes, per dies octo, et ipsa solemni die Palmarum illic morati sunt. Postea autem die Palmarum a Ioppe egressi, Hierosolymam ascenderunt. In qua septem  dies commorantes, et Sabbato sancti Pasche ignem de celo operientes, sanctam ciuitatem in orationibus et eleemosynis perlustrauerunt. Conradus quoque stabularius, et Engelradus episcopus Lauduni, paululum retardati, subsecuti sunt confratres usque Iaphet: qui et ipsi in Pascha Domini ceteris adiuncti sunt.



CAP. XLu.---Principes, Pascha Hierosolymis celebrato, inter imperatorem et regem pacem componunt.

Conuenientes igitur de omnibus locis in Ierusalem hac secunda hebdomada paschali, et gloriose ac iucunde sanctam solemnitatem cum rege peragentes, mala et pericula peregrinorum rememorantes, consilium regi Baldewino dederunt, quatenus in humilitate  ampliore, qua posset, et precibus mansuetis imperatorem Constantinopolitanum compellaret super miseriis Christianorum: uidelicet ut a perditione et traditione Christianorum cessaret, et Ecclesie Hierosolymitane subueniret, Turcos et Sarracenos non audiret; sed pleniter ac fideliter omnem mutuationem necessariorum a presidiis et locis regni sui fieri usque in Ierusalem non negaret.



CAP. XLuI.---Fama uolat in populo, imperatoris consilio Longobardos fuisse occisos.

Fuit enim fama in populo catholico, quod ipsius imperatoris occultis et perfidis consiliis, a comite Reymundo et militibus Turcopolis, deductus sit exercitus Longobardorum per deserta et inuia et solitudines Flaganie, ut illic a Turcis facile pre fame et  siti exhaustus superatus occideretur. uerum ut a ueridicis et nobilibus uiris relatum est, nequaquam hoc nefando scelere culpandus erat. Nam sepius exercitum premonuit, et edocuit solitudines et defectiones  et Turcorum insidias in inuiis Flaganie, et ideo eos non secure et tutos per hanc uiam posse incedere.



CAP. XLuII.---Baldewinus imperatori munera mittit se de perfidia excusanti.

Acquieuit benigne rex Baldewinus consiliis uniuersorum; ac leones duos domitos et sibi gratissimos, imperatori pro munere misit per Gerhardum archiepiscopum, et episcopum de Barcinona, ad confirmandum fedus et amicitiam. Imperator uniuersam petitionem regis cum muneribus sibi presentatis in bona accepit, et de omni suspicione necis Longobardorum, quam aduersus eum Christiani habebant, iusiurandum in Dei nomine faciens, se excusauit: promittens se deinceps omnibus misericordiam  fieri, regem Baldewinum se uelle honorare et amare. In eadem legatione ab imperatore decretum est, ut episcopus de Barcinona eum apud Romanum pontificem Paschalem de traditione sibi imposita excusaret.



CAP. XLuIII.---Imperator regi Baldewino dona dirigens, Rome de perfidia sua apud papam incusatur

Engelradus autem miles quidam in Ierusalem repedans, muneribus magnis ab imperatore honoratus, bono nuntia reportauit, et amicitiam et fidem regi Baldewino imperatorem uelle obseruare, et peregrinos non ultra offendere. Sed episcopus aliquantulum renisus est imperatori, propter infidelitatem erga Gallos, quam ab eo extorsit. Quapropter in amaritudine animi Romam tendens, ipsum imperatorem  criminatus est in Ecclesia Beneuentana: et ideo assumptis litteris ipsius apostolici, querimonia grauis apud omnes principes Gallie super ipso imperatore facta est.



LIBER NONUS.



CAPUT PRIMUM.---Quod quidam de Christianis principibus ad propria repedauerint, quibusdam cum rege in Ierusalem remanentibus.


Postea conuentu Christianorum de die in diem comminuto, aliis redeuntibus nauigio, aliis per diuersas  regiones in reditu suo dispersis, Conradus, stabularius imperatoris Romanorum, Albertus de Blandraz, Stephanus Blesensis, Stephanus princeps Burgundie, Otho cognomine Altaspata, Arpinus de Buduordis, Hugo de Falckenberg, Hugo de Lezenais, Baldewinus de Hestrut, Gutmanus de Brussela, Rudolfus de castello Alos, quod est in Flandria, Hugo de Botuns, Gerbodo de castello Wintine, Rotgerus de Roscit, et ceteri quamplurimi nobiles et egregii uiri, qui ad sanctum Pascha celebrandum tunc de uniuersis locis conuenerant, et in omni deuotione ac caritatis plenitudine feliciter sanctum tempus celebrauerant, in ciuitate Ierusalem cum rege remanserunt.



CAP. II.---De incenso a Babyloniis templo S. Georgii, et de fuga Roberti, episcopi urbis Rames.


Appropinquante dehinc festo sancte Pentecostes, et collectione Christianorum nimium attenuata, aliis nauigio, aliis per siccum regressis, exercitus regis  Babylonie innumerabilis, et nunquam antea copiosior factus, ab Ascalone alii nauigio, alii per aridam in equis et copioso apparatu armorum descendentes, templum S. Georgii, distans milliari a ciuitate Rames, combusserunt cum uniuersis, quos in eo repererunt fugientes a facie eorum cum armentis et gregibus; quin etiam sata regionis depopulati sunt, nouum laborem peregrinorum, et spem totius anni. At Robertus, ciuitatis episcopus, uir christianissimus, uidens tam copiosum exercitum tam repentinis flammis et predis regioni incumbere, et post captam urbem Rames in ciuitatem Ierusalem uelle descendere ad expugnanda eius menia et obsidendum regem cum populo Christiano, subito equum  ascendens, et ab hostium incursu elapsus precucurrit Ierusalem ut nuntiaret regi quantus exercitus descendisset a Babylonia, et quomodo omnia sata et uicina loca ciuitatis Rames iam flamma et preda consumpsisset.



CAP. III.---Rex Baldewinus contra Babylonios militiam congregat.

Rex itaque et uniuersa domus ducis Godefridi fratris ipsius et ceteri nobiles, qui adhuc cum illo remanserant, audientes superuenisse tot millia aduersariorum ad delendos catholicos populos, sine mora ad arma festinant; et iam ad septingentos adunati et loricati, cum rege uersus hostiles impetus in tubis et cornibus et uexillis ostreis regia uia ferebantur. uix a montanis Ierusalem rex et sui  egressi sunt, et ecce in ualle et amplissima planitie Rames inimica agmina Sarracenorum, Arabumque et Azopart appropinquabant cum infinitis millibus equitum et peditum, uolentes in uirtute hac Ierusalem recuperare, regem et fideles Christi expugnare.



CAP. Iu.---Rex Baldewinus contra Babylonios congreditur, quibusdam ex suis optimatibus in bello occumbentibus.

Rex igitur et omnis comitatus illius uidentes tam propinquas acies inimicorum astitisse, omni timore mortis deposito, et anime sue parcere non curantes, atrociter et unanimiter per medios hostes ad eorum millia irruunt, acies penetrantes in uirtute militari, et nimiam cedem suis armis multiplicantes.  Dum uero hi solum septingenti, pauca quidem manus, sed milites egregii et fortissimi, sic cedendo et hostium muros diruendo, penetrare conarentur, gens intolerabilis Azopart, que in mediis millibus gentilium constituta erat, cum fustibus, in modum malleorum ferro et plumbo compositis, occurrerunt regi et suis, et non solum milites, sed etiam equos illorum in fronte et ceteris membris fortiter ferientes, graui ictu eos a prelio absterrebant. Alii uero sagittis et fundibulis uiros egregios coronantes, incessanter affligebant, tanquam grando indeficiens que de celo cadit, quousque uim ultra sufferre non ualentes rex et uniuersi in fugam conuersi sunt. Rudolfus de Alos, Gerbodo de Wintino, Gerhardus de Auennis, Gosfridus breuis in statura, Stabulo  camerarius ducis Godefridi, comes Host de castello Rura, Hugo de Hamach de terra Pictauiensi, Hugo Botuns, Gerhardus Barson et ceteri omnes mediis in hostibus interierunt. Ex his quinquaginta uersus Rames fugam arripientes, porte urbis immissi sunt. Lithardus uero Cameracensis, Rotgerus de Roseit, Philippus de Bulon, Baldewinus de Hestrut, Walterus de Berga, Hugo de Burg, Addo de Keresi uersus Iaphet fugam inierunt, ubi decem millia illis occurrerunt, qui regi ad auxilium festinabant. Sed ab his audito regis infortunio, et suo interitu, ad eamdem ciuitatem fuga reuersi sunt.



CAP. u.---De obsidione urbis Rames, et de fuga uel saluatione regis Baldewini

His itaque ciuitati cum fugitiuis militibus immissis,  et portis clausis, Sarraceni qui eos insequebantur ad societatem reuersi sunt, et urbem Rames, undique positis castris, obsederunt. Rex autem uite diffisus, propter urbis infirmitatem, per quamdam muri fracturam cum solo Hugone de Brulis in Gezela residens, cum armigero suo uersus montana Ierusalem diffugium fecit, et tota die ac nocte errans, frustra iter peregit, donec maxima pars Sarracenorum erranti, et Ierusalem tendenti, occurrit: à quibus illi fuga per montana interdicta, grauiter insecutione illorum oppressus est, nescius quo uagari ceperit. Rex itaque intelligens, se per montana euadere non posse, iam crastino mane orto, et uia aliquantulum recognita, uersus Assur ciuitatem Christianorum secessit, licet sagittis insequentium  trans loricam paulisper sauciatus: qui per diem et noctem in montanis et deuiis multum laborauit, donec tandem in campi planitie sine requie et cibo uel equi pabulo assistens, regionis et uiarum cepit reminisci. Mane autem sic facto, Assur intrauit. Ubi Rorgius, qui ciuitatem Caiphas in beneficio acceperat et obtinebat, in letitia magna illum suscepit: existimabat enim eum cum ceteris corruisse. Sic rex ab obsidione Rames et manu Sarracenorum elapsus, uenit Assur. Ceteri uero, id est, Conradus, Arpinus, Stephanus Blesensis, Stephanus de Burgundia et alii milites egregii, turrim quamdam ciuitatis eiusdem causa protectionis ingressi sunt.



CAP. uI.---Ubi Sarraceni, expugnata turri urbis Rames, quosdam Christianorum principum interficiunt, Conradum stabularium captiuantes.


Altera autem die Sarraceni, nec non Azopari, ruptis muris ciuitatis in uirtute magna, ipsam turrim infringere et expugnare fortiter ceperunt ferreis uncis et ligonibus, donec tandem turri cauata, ignem et fumum in ea suscitauerunt, ut sic calore et fumo arctati et suffocati milites, aut perirent aut prodirent. Sed milites egregii, eligentes potius honesta defensione consumi, quam misera morte suffocari et exstingui, tertia die inuocato nomine Iesu, confisi eius gratia egressi sunt, et plurimum cum Sarracenis facie ad faciem dimicantes, plurimo sanguine et strage illorum animas  suas ulti sunt. Conradus uero audacia et uiribus incomparabilis, gladio precipuas Sarracenorum strages exercuit, quoad omnes admirati qui aderant et exterriti, procul ab eo absistentes, continuerunt manus suas, rogantes eum ut cessaret a cede horribili, et eorum dextras susciperet pro uiuendi gratia, et sic in regis Babylonie deditionem redderetur donec placata regis ira tam famosus et mirabilis miles in oculis eius gratiam inueniret, et post uincula premia mereretur. Quod et actum est. Arpinus pariter captus et uite reseruatus est, eo quod miles imperatoris Grecorum fuisse a ueridicis testibus illic innotuisset. Ceteri uero omnes cum Stephano et altero Stephano, summis principibus, ibidem decollati sunt.



CAP. uII.---Quomodo ciues Ierusalem propter fugam Baldewini regis conterriti, consolationem receperint.


Interea rex Baldewinus hoc triduo Assur resedit ut audiret euentum rerum. Sed fama hec crudelis Ierusalem transuolans, omnes eam inhabitantes uehementer perterruit, et in luctum ac ploratum tota ciuitas conuersa est. Ceperunt enim adeo omnium corda metu fluxa deficere, ut noctu et in enebris a ciuitate recedere pararent, nisi Gutmanus quidam ortus de Brussela, qui uix euaserat, plurimum eis consolationis attulisset et sepius admonuisset ne facile a ciuitate recederent, donec intelligerent si rex Baldewinus adhuc superesset. Tandem post paululum, fama allata est regem  adhuc esse incolumen: quod audientes uniuersi letati sunt et confortati. Et ideo abhinc diebus singulis per menia diffusi, urbem defensabant ab assultibus Sarracenorum, qui huc in superbia uictorie sue per turmas ad lacessendos ciues Christianos assidue conueniebant.



CAP. uIII.---Ubi, Conrado stabulario carcerato, Babylonii Iaphet ciuitatem et Baldewini regis uxorem obsidione terruerunt.

His itaque decollatis, sed Conrado et Arpino in dextris eorum susceptis et in urbem Ascalonem in carcerem transmissis, Merauis et cuncti potentes Babylonie in uirtute magna, et manu robusta, ad ciuitatem Iaphet profecti sunt ac plurimo assultu, instrumento et tormentis lapidum ac bellico apparatu  et impetu uiros in ea repertos uexauerunt. Caput uero Gerbodonis et eius crura pretioso ostro calceata et induta amputantes, defensoribus urbis ostenderunt, asserentes regis esse Baldewini, eo quod similis eius esset: et ideo eos ab urbe exire, et in potestatem regis Babylonie sanis membris et uita incolumi uenire plurimum arctabant. Christiani uero arbitrantes uerum, et regis caput et crura procul ostentari, nimia desperatione correpti sunt cum omnibus rebus suis egredi, sibi inuicem consulentes, et sic nauigio liberari. Erat his diebus regina et uxor Baldewini in ipsa ciuitate Iaphet, que etiam terroribus attonita et dolore mortis dilectissimi regis, pariter fugam cum ceteris meditabatur inire.



CAP. IX.---Baldewinus rex nauigio applicans Iaphet, cum gaudio suscipitur a ciuibus.


uerum dehinc septem diebus euolutis, rex ab Assur exiens, nauem, que dicitur buza, ascendit, et cum eo Godericus pirata de regno Anglia, ac uexillo haste prefixo et elato in ere ad radios solis usque Iaphet cum paucis nauigauit: ut hoc eius signo ciues Christiani recognito, fiduciam uite regis haberent, et non facile hostium minis pauefacti, turpiter diffugium facerent, aut urbem reddere cogerentur: sciebat enim eos multum de uita et salute eius desperare. Sarraceni autem uiso eius signo et recognito, ea pars, que nauigio urbem cingebat, illi in galeis uiginti et carinis tredecim,  quas uulgo appellant Cazh, occurrerunt uolentes buzam regis coronare. Sed Dei auxilio, undis maris illis ex aduerso tumescentibus ac reluctantibus, buza autem regis facili et agili cursu inter procellas labente ac uolitante, in portu Ioppe, delusis hostibus, subito adfuit, sex ex Sarracenis in arcu suo e nauicula percussis ac uulneratis. Intrans itaque ciuitatem, dum incolumis omnium pateret oculis, reuixit spiritus cunctorum gementium, et de eius morte hactenus dolentium, eo quod caput et rex Christianorum et princeps Ierusalem adhuc uiuus et incolumis receptus sit.



CAP. X.---Sarraceni Baldewinum regem regressum paululum declinantes, ad obsidionem Iaphet denuo reuertuntur.

 Iam dies media flagrabat, et rex mox equum ascendens, portas ciuitatis cum sex tantum illustrissimis militibus egressus est ut lacesseret tantum Sarracenos circumsidentes, et pateret omnium aspectui quomodo adhuc uiuus et sospes haberetur. Cognito autem rege uiuo et saluo, uniuersa multitudo gentilium, ablatis tentoriis a Ioppe, in campos Ascalonis descenderunt, illic per tres septimanas commorantes donec intelligerent si aliqua uirtus regi Baldewino ad subueniendum augeretur. Legatio enim regis ad uniuersos confratres per castella et ciuitates ac regiones propter auxilium directa est. Sed minime hoc tempore auxilium ferentibus Tankrado, Reymundo, Baldewino de Burg, eo quod  nimium remoti essent, Sarraceni ab Ascalone uenientes, obsidionem circa Iaphet iterauerunt, donec quindecim dies euoluti sunt.



CAP. XI.---De classe Christianorum.

Interea dum hec obsidio ageretur, ducente naues Christianorum nauigio Ioppen appulse sunt, ut adorarent in Ierusalem. Horum Bernhardus Witrazh de terra Galatie, Hardinus de Anglia, Otho de Roges, Hadewerck, unus de prepotentibus Westfalorum, primi et ductores fuisse referuntur. Sarraceni quidem, qui ex aduerso urbem in superiore parte nauigio obsederant, uidentes tot Christianorum acies adesse, constituerunt cum eis nauali impetu confligere. Sed Christianorum naues uelis et remis  ac prosperiore uento clementia Dei preualentes, ualide repressis gentilium uiribus, in arido constiterunt, et additis ciuibus cum ipso rege sibi in adiutorium, urbem ingressi sunt; amplior uero pars in aperta camporum planitie ex aduerso pariter fixis tentoriis hospitio resedit. Erat autem tertia feria Iulii mensis, quando he Christianorum copie, Deo protegente, huc nauigio angustiatis et obsessis ad opem collate sunt. Sarracenorum autem turme, uidentes quia Christianorum uirtus audacter facie ad faciem uicino sibi hospitio proxime iungebatur, media nocte orbi incumbente, amotis tentoriis, amplius milliari subtracte consederunt, dum luce exorta consilium inirent utrum Ascalonem redirent, aut ciues Iaphet crebris assultibus uexarent.



CAP. XII.---Qualiter Baldewinus rex cum Sarracenis dimicans, tria millia ex eis prostrauit.


Ab ipso uero die tertie ferie dum sic in superbia et elatione sue multitudinis immobiles Sarraceni persisterent, et multis armorum terroribus Christianum populum uexarent, sexta feria appropinquante, rex Baldewinus in tubis et cornibus a Iaphet egrediens, in manu robusta equitum et peditum uirtutem illorum crudeli bello est aggressus, magnis hinc et hinc clamoribus intonantes. Christiani quoque qui nauigio appulsi sunt horribili pariter clamore cum rege Baldewino et graui strepitu uociferantes, Babylonios uehementi pugna sunt aggressi, seuissimis ac mortiferis plagis eos affligentes, donec bello fatigati et ultra uim non sustinentes fugam uersus Ascalonem  inierunt. Alii uero ab insecutoribus eripi existimantes et mari se credentes, intolerabili procellarum fluctuatione absorpti sunt. Et sic ciuitas Ioppe cum habitatoribus suis liberata est. Ceciderunt hac die tria millia Sarracenorum; Christianorum uero pauci periisse inuenti sunt.



CAP. XIII.---Quomodo Baldewinus cum triumpho Ierusalem redierit, et post primam suorum interfectionem auxilia Christianorum principum per legatos impetrauerit.

Rex ergo Baldewinus triumphum de inimicis gloriose adeptus, noctem hanc in Ioppe in letitia magna exegit cum uniuersis peregrinis qui conuenerant, habentibus spolia multa. Altera uero die clarescente,  Ierusalem cum omnibus peregrinis profectus est, pacifice et potenter omnia disponens, et peregrinis ad adorandum Christum et uota sua reddenda in Ierusalem templum Dominici sepulcri aperiri iubens. Ante hec omnia, cum nondum auxilium noui et peregrini exercitus adfuisset, Baldewinus rex anxius et nimium desperatus ob interitum suorum, legationem Antiochiam Tankrado et Baldewino de Burg in ciuitatem Rohas misit, quatenus festinanter sibi auxilio adessent, aut totam regionem Syrie et regnum in Ierusalem in breui amitteret, Sarracenorum audaciam et contumacem uictoriam annuntians, et quantum casum suorum egregiorum militum nuper ab hostibus passus sit. Qui statim collecto exercitu, Tankradus quidem in circuitu Antiochie,  Baldewinus Rohas ad septingentos equites et pedites mille, die statuto, unanimiter ad ipsam Antiochiam conuenerunt, Willhelmo Pictauiensi principe in eodem comitatu assumpto, qui nuper post Pascha Domini a Ierusalem adorato sepulcro Dominico ad Tankradum redierat: et nunc per conuallem Damasci et Camollam descendentes, sed Tabariam pretermittentes ad Cesaream Cornelli peruenerunt, illic positis tentoriis pernoctantes. Mane itaque facto, ad flumen Assur castrametati sunt, non amplius quam solo milliari ab Iaphet hospitari constituentes. Descenderant autem tempore autumni in mense Septembri, quando omnium frugum plenitudo redundare solet.



CAP. XIu.---Quod Baldewinus rex aduenientibus principibus necessaria subministrans, eis pro Dagoberto patriarcha intercedentibus annuerit.


Baldewinus itaque rex in ciuitate Iaphet tunc moram faciens, ac tam fortium uirorum aduentum intelligens, nuntios egregios illis in occursum constituit, qui omnia uite necessaria illis procurarent in pane, carne, uino, oleo et hordeo ad refocillandos milites et eorum equos longo itinere fatigatos. Erat autem Dagobertus in eorumdem egregiorum uirorum comitatu, reprobatus ab eodem rege: qui patriarchatus dignitatem recuperare arbitrans, cum Tankrado Iaphet descendere disposuit. Unde Tankradus et Baldewinus de Burg, Willhelmus quoque comes Pictauii, pariterque Willhelmus Carpentarius,  consilio inito qualiter patriarcha restituatur, regi legationem direxerunt, uidelicet ut patriarcham in suam sedem relocaret, alioqui nequaquam eos in ultionem suorum Ascalonem posse descendere. Rex horum audita legatione, inuitus eorum precibus acquieuit, nimium indignatus aduersus patriarcham propter subterratam pecuniam. Attamen consilio suorum uictus, concessit magnificis illius intercessoribus: ut primum Ascalonem descendant aduersus arma et milites regis Babylonie; dehinc se omnia de patriarcha equo iudicio et consilio ipsorum acturum. Decreuit etiam hec omnia fieri examine Roberti parisiensis cardinalis, episcopi et legati; qui Mauritio aliquo tempore mortuo, a Paschali, Romano pontifice missus, uenerat  ad discussionem et correctionem rerum illicitarum sancte et orientalis Ecclesie in his orientalibus plagis.



CAP. Xu.---Qualiter Baldewinus rex cum principibus ab eo susceptis Ascalonem obsidens, Ammiraldum Babyloniorum bello exstinxerit.

Tankradus autem et Baldewinus de Burg, Willhelmus itemque Willhelmus, hac regis audita promissione, sub obtentu fidei in armis et uirtute suorum cum rege Ascalonem profecti sunt, per dies octo eius menia obsidentes, uineas et sata et uniuersam spem anni illius deuastantes, et crebro assultu muros impugnantes. Dum tandem creberrimis assultibus illic seuirent, turres et menia oppugnarent, quidam Ammiraldus Babylonie regis  nobilissimus, Merdepas nomine, qui ad tuendos ciues remanserat, subito in uirtute magna ab urbe erupit, et uiros Christianorum ferro et sagittarum grandine in manu suorum lacessiuit; sed Dei gratia et uirtute repente a Christianis occisus et attritus est. Merdepa tam nominatissimo Ammiraldo regis Babylonie sic exstincto, et uniuersis gentilibus ciuibus Ascalonis repressis, et ultra repugnare diffidentibus, portas uero in faciem Christianorum claudentibus, rex assultus et labores suorum incassum fieri intuens, ex consilio maiorum ab urbe que ab humanis uidetur uiribus insuperabilis recessit, et Ioppen una cum Tankrado et Baldewino de Burg, Willhelmo et altero Willhelmo diuertit,  ubi in omni gloria et letitia simul epulati sunt.



CAP. XuI.---De inuestitura Dagoberti patriarche, et de concilio super ipso Hierosolymis habito.

Dehinc consilio ibidem habito cum episcopis, abbatibus et uniuersis ordinatis clero, et ex iudicio omnium Patrum qui aderant, omni honore et dignitate, qua erat priuatus patriarcha a rege, reinuestitus ac Ierusalem reductus, honorifice in cathedram episcopalem relocatus est. Reducto itaque sic patriarcha Dagoberto Ierusalem ac in sede sue maiestatis relocato, proxima die in templo Dominici sepulcri concilium statutum est, ubi idonei testes et accusatores in presentia et audientia domini cardinalis ac totius Ecclesie conuenerunt, Baldewimus Cesaree urbis episcopus, et episcopus de Bethlehem,  Robertus episcopus de Rama, Arnolfus cancellarius et archidiaconus Dominici sepulcri et clerici multi. Ibi alii hunc ex Simonia; alii ex homicidio Christianorum Grecorum in insula Cephali eius instinctu a Genuensibus perpetrato; alii ex traditione regis Baldewini; quidam uero ex oblatione et pecunia fidelium subterrata constanter et obnixe criminati sunt. Adfuerunt pariter in eodem concilio Engelhardus episcopus Lauduni, similiter et episcopus Placentie, episcopus de Tarsa, episcopus de Mamistras aliique episcopi et archiepiscopi ad decem et octo computati; abbas etiam de sancta Maria Latina, abbas de ualle Iosaphat, abbas de monte Thabor; et alii de terra Gallie circiter sex illic  sedisse referuntur.



CAP. XuII.---De depositione patriarche prefati, et de ordinatione Euermeri, in locum eius subrogati.

Ibidem uero in medio tantorum probabilium uirorum conuentu, cardinale predicto residente et equo iudicio rem examinante, patriarcha, uictus et confusus ab idoneis testibus de perfidia et ceteris, obmutuit. Qui in satisfactione Deo et cardinali rebellis et inobediens existens, et in pertinacia sue praue excusationis permanens, sub iudicio omnium fidelium depositus ac anathemate percussus est. Tankradus uero et ceteri principes, uidentes rem ex puro iudicio ueritatis finem accepisse, non ultra renisi sunt; sed rege salutato, in terram Antiochie et Edesse, patriarcha abiecto, utque aiunt, precibus  tantorum procerum absoluto, secum abducto reuersi sunt. Rex quidem in letitia et gloria magna remansit Ierusalem. Nec mora, consilio eiusdem Roberti cardinalis, cleri quoque ac totius populi electione, Euermerus quidam, uir et clericus boni testimonii, preclarus ac hilaris distributor eleemosynarum, uice et loco Dagoberti patriarcha constitutus successit, omni studio religionis ac bone conuersationis, in amore fraternitatis et caritate, illic in templo Dominici sepulcri Deo seruiens, et regi Baldewino contra Sarracenos et incredulos fidelis adiutor existens.



CAP. XuIII.---Qualiter principibus cum centum et quadraginta millibus Christianorum in sua de Ierusalem renauigantibus, trecente ex ipsis naues partim ab hostibus, partim fluctibus interierunt.


Regresso itaque Tankrado cum ceteris principibus supra centum et quadraginta millia uirorum peregrinorum, qui Ierusalem hoc anno adorare conuenerant, tedio diutine more affecti, nauigio nunc uelis et remis aptato, rege uero salutato, alto mari inuecti sunt ut ad terram natiuitatis sue redirent, equore ab omni feruore et turbine uentorum sedato. Sed illis uix duobus diebus in tranquillo nauigantibus, circa equinoctium hiemale serenitas cepit turbari, uenti horribiles suscitari, naues usquequaque graui turbine inquietari, et seuis procellis deiici et quassari, dum tandem naute et homines  peregrini fessi, et tumidis fluctibus oppressi, alii attritis uelis et remis in profundum ferebantur; alii ualidis uentorum flatibus dispersi, ac per ignotum iactati mare et uagi facti, Accaron peruenerunt; alii apud Sagittam, alii Ascalonem, ciuitates gentilium consistentes, aut capti, aut trucidati, aut undis suffocati sunt. Fuerunt autem naues Christianorum, qui perierunt, trecente, quarum decima pars uix saluata fuisse perhibetur. Audito tante multitudinis casu in Ierusalem, rex et uniuersi uiri et femine ciuitatis in nimiam lamentationem et complorationem uersi sunt, eo quod tam amara morte tot millia confratrum suorum non solum undis, sed et armis gentilium exstincti sunt.



CAP. XIX.---Qualiter tertio regni sui anno Baldewinus rex urbem Accaron obsederit, sed minime deuicerit.


Post hec anno tertio regni sui rex Baldewinus uehementer indignatus aduersus ciuitatem Accaron, eo quod sepius insidie et assultus ab ea peregrinis accreuissent, iam hiemis graui frigore deterso et ueris temperie aspirante, post octauas Pasche anni illius precedentis, quo in campestribus Rames prelia commisit, et omnibus suis attritis, cum paucis reliquis suorum militum uix Sarracenorum uires euasit, exercitum congregans ad quinque millia uirorum, ad prefate ciuitatis applicuit menia. Quam, undique posita obsidione, curriculo quinque hebdomadarum sic mangenarum iactu et machinarum  sublimitate oppugnauit, ut ultra uim et difficiles militum lapidumque creberrimos ictus ciues sufferre non ualentes, iam in manu regis, impetrata uita, urbem reddere cogerentur. Iam enim tres ab urbe exierant Sarraceni, quod ceteros prorsus latuit, ut sibi regem placarent et parcere anime sue impetrarent, omnem casum et defectionem fortium uirorum et ciuium illi referentes, et uniuersos interius adeo metu concussos ut si semel adhuc ualide urbem impugnarent, procul dubio portis apertis, in manu regis traderetur. uix hi tres sermonem et consilium cum rege expleuerant, et ecce uespere facto, de Sur que est Tyrus, et a Tripla que est Tripolis, ciuitatibus de regno Babylonie, duodecim galeide descenderunt cum multis armatis militibus, et cum  quadam ingente naue quingentos uiros pugnatores continente, qui eadem tota nocte ciuitatem intreuntes per menia et urbem diffusi sunt. Nec mora, minime diem exspectantes, sed rapidum ignem sulphure, oleo, pice, stuppis suscitantes, machine regis subito iniecerunt, ut uiros sagittas assidue desuper intorquentes et urbem ualide impugnantes ab ea absterrerent.



CAP. XX.---Quod Reinoldo, sagittario regis, in bello pereunte, ipse rex ab obsidione urbis Accaron recesserit.

uerum illorum aduentu cognito, et igne iam circa machinam sepius aduolante, Reynoldus quidam miles regis, arte sagittandi peritissimus et magister sagittariorum, socios ad defensionem admonet; ipse uero arcu Baleari arrepto, supra centum et  quinquaginta Sarracenos mortifero uulnere exstinctos percussit. Mane autem facto, bellum utrinque cepit uehementius ingruere et inualescere, ac sepius a portis erumpentes Sarracenorum milites lanceis peregrinos Christi, alios graui uulnere percusserunt, alios momentanea morte exstinxerunt. Eadem denique die Reynoldus plurimum belli et cedis dum a machina aduersus hostes exerceret, incautus et intrepidus nimium in aperto assistens, subito mangenelle impetu lapis emissus illi in uerticem uenit; et sic mortuus iussu regis sublatus, in monte Thabor a religiosis monachis sepultus est. uidens autem rex, quia uirtus Sarracenorum preualebat pre intolerabili multitudine, que nouiter a predictis  ciuitatibus huic urbi ad auxilium nauigio confluxerat, et quia manu suorum non solum bello grauata, sed et longa obsidione ad resistendum deficiebat, ex consilio magnatum suorum ignem machine iussit immitti, nimium turbatus et dolens inde recedens, eo quod prosperum successum hoc tempore nequiuerit habere.



CAP. XXI.---Baldewinus rex uenationi aliquantulum uacans cum decem sociis Sarracenos sexaginta aggreditur.

Eodem uero anno, quo rex Acram inuictam deseruit, et a Ioppe Ierusalem ascendit, ut illic aliquantulum bellis intermissis quiesceret, quadam die circa tempus Iulii mensis cum decem tantum militibus in uenationem profectus, dum saltus ciuitati Cesaree  contiguos a montanis intraret et huius recreationis studio uacaret, Sarraceni circiter sexaginta ab Ascalone et Acra descenderunt ad insidias Christianorum, ut tam in plano quam in montanis deprehensos detruncarent ac rebus exspoliarent. Tunc quidam forte Christiane professionis illis obuiam facti sunt, quos nimia audacia freti gentiles prefati, persequi, occidere et rebus exspoliare decreuerunt, ut sic in gloria et uictoria cum spoliis fidelium ad suas ciuitates repedarent. Hac itaque crudeli intentione Sarracenis Christianorum uestigia insequentibus, uniuersa uero regione fama eorum commota ac tremefacta, eo quod uires illorum ampliores quam fuissent estimarentur, Baldewino regi, omnium horum ignaro, et solummodo  uenationi intento, nuntiatum est, quomodo Sarraceni regionem ingressi fuissent ad insidiandum et trucidandum populum Dei uiui, et ideo citius eum oportere in hac necessitate subuenire. Qui illico hoc audito, decem socios, qui secum erant, nobiliter admonet ut sine intermissione hostes insequantur, et nunquam eos impune a regione exire patiantur; sed fortiter cum eis dimicantes, predam excutiant et rapinas confratrum suorum. Mox uenatorie artis obliti, Otho Altaspata, Albertus de Blandraz et ceteri, qui cum rege uenationi intererant, licet lorica, scuto, lancea inermes, sed tantum gladio accincti et pharetra procul omni timore mortis ablato, equos calcaribus urgent, et recto uestigio Sarracenos persequentes, forte iam uisos, sagittis et gladiis eductis,  subito incurrerunt, et atrociter hinc et hinc prelium commiserunt.



CAP. XXII.---Baldewinus rex a quodam Sarraceno latenter inter fruteta uulneratur, et Ierusalem reportatus, curatur.

Baldewinus uero rex pre cunctis acrius per medios hostes irruens, et cedem gladio multiplicans, ex improuiso iuxta fruteta humilis silue in rapido cursu uolantis equi astitit: ubi a quodam satellite Sarracenorum, qui inter ramos et opaca folia delituit, furtiua lancea trans femur et renes perforatus est. Nec mora, a tam crudeli uulnere tam potentis regis riui sanguinis grauiter eruperunt, uultusque illius pallescere; animus et uirtus deficere, manus a gladii percussione cessare ceperunt, donec tandem  in terra ab equo corruens, ac si mortuus et exstinctus expirasse crederetur. Quod sui commilitones ut uiderunt, statim dolore inestimabili commoti, amplius et ualidius ceperunt hostes cedere et persequi, quousque alii occisi, alii in fugam uersi, per montana et inuia dispersi et elapsi sunt. Dehinc regem circumstantes ac plurimum flentes, gestatorioque eum imponentes, Ierusalem in nimia lamentatione uirorum ac mulierum detulerunt medicos peritissimos illi acquirentes, quorum arte et peritia ab hac mortifera plaga rex et fortis athleta posset conualescere.



CAP. XXIII.---Qualiter a Babyloniis obsessa urbs Iaphet, et quod Christiani nauigio appulsi contra Sarracenos preliati sunt.

 Audita hac regis Baldewini uulneratione et aggrauatione, rex Babylonie et Merauis, congregato ab omni regno exercitu, nauali expeditione Iaphet descenderunt, quam fixis anchoris uersus maritima obsederunt. Ascalonite uero ex precepto regis per aridam ad auxilium uenientes, et pariter hinc et hinc, et ab intus et de foris prelia committentes, diuersis assultibus eam expugnare moliti sunt. Interea dum hec obsidio fieret, et diuturnis preliis ad inuicem ciues Ioppe et hostes Ascalonite contenderent, due naues, quarum altera minor, quam uocant Galeidam, et altera maior, quam uocant Dromonem, ex improuiso cum Christianorum cetu aduecte sunt ut adorarent in Ierusalem. Ex his maior nauis, quem supra quingentos uiros absque matronis continebat,  ignorante exercitu gentilium, clam in obscura nocte repentino remigio aduecta, illusis custodibus uigiliarum noctis, in portu et littore urbis Iaphet resedit. Sed quassata ex impetu nimio et celeri fuga, et onere rerum et hominum, in partes dissiliens et hiscens, sabulo infixa est. uidentes autem hanc Sarraceni inuio cursu et nimium maturata fuga attritam, ac in limo littoris arenosi infixam, uelociter nauigio aduenerunt ut uiros naufragantes percuterent, et res illorum et omnia que uite erant necessaria diriperent, ac inter se diuiderent. uerum Christiani, qui in ipso urbis Iaphet littore consistentes, ad euentum rei perspiciendum, et ut subuenirent naufragantibus concurrerant, uiso conchristianorum periculo, nimia impugnatione resistentes,  importunam multitudinem abegerunt, donec Dei auxilio repulsis gentilibus in liberatione fratrum suorum preualuerunt.



CAP. XXIu.---De altera naue Christianorum, que naufragium faciens, penitus ab hostibus consumpta sit.

Altera autem minor nauis non recto gubernaculo sulcans, sed ignaro magistro inuecta errans, ceca nocte repentino et facili cursu super naues hostium irruit. Quo agnito, magister nauis cum septem sociis suis clam exigua nauicula euasit, et nauem inter hostes destitutam reliquit. Erant enim in eadem naui homines centum et quinquaginta preter femineum sexum; equites uero septem cum equis suis et plurima armatura. Gentiles uero sentientes  hanc Christianorum puppim inter se stulto errore allapsam, eam undique coronantes, tota nocte eius inhabitatores praui impugnatione uexauerunt, et illi econtra fortiter restiterunt, donec orto mane, non ultra tot millium iacula et uim sufferre ualentes, et a defensione cessantes, uniuersi cum septem equitibus et cunctis mulieribus capti et decollati sunt, preter solum armigerum, qui temerario ausu inter undosas procellas uix nando euasit. Omnia autem spolia occisorum seu submersorum diripientes, inter se partiti sunt gaudentes et exsultantes hanc fortunam uictorie sue sic ex improuiso suis manibus incidisse.



CAP. XXu.---Quomodo Sarraceni, adueniente Baldewino, obsidionem urbis Iaphet dimiserint, et utrinque agros suos excoluerint.


At Baldewinus rex intellecta hac longa obsidione circa urbem Iaphet, et suorum confratrum consumptione, iam paulisper sanitate recuperata, ad Iaphet descendere disposuit, ut audito eius aduentu minus Christianos ciues Sarraceni terrerent et in urbis obsidione manerent. Sarraceni autem tam potentis regis aduentum et uitam incolumem operientes, et illi copias adfuturas estimantes, nequaquam illic ultra remanere presumpserunt; sed assumpta occasione Octobris mensis et temporis hiemalis, quo maris procelle amplius intumescunt, reditum suum sine intermissione parauerunt. Rex uero et Christiani urbis Ioppe uelocibus buzis et remis eos insequi constituerunt, si forte aliqui  secure et tarde nauigantes possent comprehendi. Sed minime opportunitas hoc tempore, aut ulla uindicta sanguinis confratrum Christianorum concessa est. Ipse quidem rex et uniuersi fideles Christi qui Ioppe habitabant gauisi sunt super uniuersis que sibi gloriose acciderant, et exaltati sunt secure dormientes et abhinc agros et uineas excolentes. Ascalonite uero rege conualescente, minus ultra ausi sunt uiros Iaphet bello lacessere, sed et ipsi pace gaudentes, et quia manus regis bello uacabat, pariter et ipsi in satis ac uineis hoc anno non parce elaborantes, quieuerunt.



CAP. XXuI.---Quod ciuitas Gibelot, a Pisanis expugnata, Reymundo comiti subiugata sit

Proximo dehinc anno, mensis Martii tempore  aspirante, anno scilicet quarto regni ipsius Baldewini, rursus Pisani et Genuenses, qui causa adorandi in Ierusalem conuenerant, a Laodicea ubi hicmauerant, amouentes, Gibelot nauali apparatu applicuerunt. Ubi comes Reymundus illis a Tortosa ciuitate occurrit, auxilium et uires illorum ad expugnandam ipsam Gibelot querens ut, Sarracenis ciuibus exterminatis, urbs Christianorum haberetur. Qui facile precibus eius acquiescentes, urbem multitudine copiosa nauium obsederunt, fortiter eam oppugnantes. Comes uero in arido eam obsidens, creberrimis assultibus et machinarum ingeniis debellauit, quo usque capta et uicta cum ciuibus suis in manu ipsius Reymundi tradita et subiugata est.



CAP. XXuII.---Pisani regis precibus euocati, cum eo urbem Accaron obsidione uexant.


Nec diu post urbis illius captionem ipsis Genuensibus et Pisanis legatio regis Baldewini adfuit, qua nimium ex parte ipsius salutati sunt. Deinde permagna regis precatio ad uniuersos facta est, quatenus causa Dei et sanctorum Ierusalem, ciuitatem Ptolemaidem, quam nunc uocant Acram, exercitu nauali in mari obsidentes oppugnarent; ipso autem auxilio Dei et copiis fidelium Christi in sicco obsidionem locaret. Audita hac regis precatione et admonitione, gauisi uniuersi continuo nauigio et manu robusta Acram uel Accaron applicuerunt. Rex autem in arido in circuitu murorum castrametatus  est. Illic uero aliquot diebus tormenta lapidum et machinas fabricantes, deinde urbem et ciues sine modo uiriliter et non parce assilientes, usquequaque oppugnabant, donec Sarracenorum et uires et manus ad resistendum fesse nichil ultra ausi sunt.



CAP. XXuIII.---Ammiraldus urbis Accaron consulens ciuibus suis, Baldewino regi urbem tradere decreuit; rex et patriarcha de obsessis et dextras petentibus, consultant.

uidens ergo Ammiraldus urbis, quia sui a defensione defecerant, et quoniam nulla spe auxilii freti non ulterius aduersus uirtutem regis stare audebant, pacem et belli dilationem fieri rogauit, ut sic consilium ageret quatenus urbs in regis potestate, ciuibus saluatis, traderetur. Pax denique ex petitione Ammiraldi,  utrinque datis dextris, firmata est ac populus ab omni impugnatione quieuit. Tunc Ammiraldus uniuerso cetu Sarracenorum in unum conuocato, consilium anxie tenuit, et in hunc modum coram omnibus locutus est: Diu hanc ciuitatem etiam usque ad sanguinem defendimus. Sed nunc nullum nobis auxilium a rege nostro Babylonie, uel ab illius ciuitatibus, ut solitum erat fieri, speramus, propter naualis obsidionis infestationem. Quapropter si omnibus nostris nunc foret gratum, in hac ultima necessitate regi Baldewino urbem reddi et aperiri oportet, priusquam armis illius pereamus, et pereuntes nec uitam nec urbem ad extremum teneamus. Unde si utile consilium meum uidetur, nec sanius modo reperiri ualet, antequam urbs illi aperiatur, si fedus inter nos  et ipsum firmetur, ut incolumes cum uxoribus et filiis nostris et uniuersis rebus exeamus, ubique uiam pacifice, et sine impedimento, insidiisque suorum habentes. Concesserunt uniuersi hoc Ammiraldi consilium: quod et regis auribus sine mora innotuit, scilicet ut sub pura fide datis dextris pacificus exitus ciuibus daretur, et sic non ultra regi resistentes, portas urbis aperirent. Rex igitur et patriarcha Euermerus consilium cum suis super hoc inierunt quoniam, si petitioni illorum contradicentes, fidem et pactum negarent; ciues uero urbem nisi cum salute exire metuerent, non sine interitu et periculo Christianorum eam posse expugnari. Unde et petitioni illorum sic annuerunt ut, urbe reddita et patefacta, cum uniuersis rebus pacifice migrantes, nichil periculi dubitarent.  uerum Pisani et Genuenses auaritia rerum gentilium inflammati, nequaquam sic fieri responderunt ut diuitie urbis et eius inestimabiles thesauri pacifice efferrentur. Tandem ab hac contradictione a rege et domino patriarcha correcti et placati, assensum in uniuersis prebuerunt que illis ad salutem Christianorum potiora uidebantur. Et sic iureiurando a rege Sarracenis promissa pace et firmata, urbs et porte eius in ipsa sancta et celebri die Dominice Ascensionis patefacte sunt.



CAP. XXIX.---Qualiter Pisani Sarracenos urbe egredientes in iuste occiderint.

Rex autem et exercitus eius intromissus est; principes uero ciuitatis et ceteri inhabitatores pacifice  cum uxoribus et filiis, cum pecoribus et omni substantia egressi sunt. Sed Pisani et Genuenses, uidentes eos cum omni supellectile egredi, et gazam illorum inauditam efferri, auaritia uehementer excecati, fidemque et pactum quod cum rege pepigerant obliti, subito per mediam urbem irruentes ciues occiderunt, aurum, argentum, ostra diuersi generis et plurima pretiosa rapientes. Populus autem Galilee qui ab arido cum rege urbem intrauerat uidens Pisanos per urbem discurrere, ciues occidere, thesauros inauditos diripere, pariter et ipsi auaritie flammis estuantes et iurisiurandi obliti, circiter quatuor millia ciuium in ore gladii percusserunt, gazam, uestes, pecora, et omnes diuitias illorum incomputabiles diripientes. Hac iniusta seditione ad extremum  sedata, rex uehementer indignatus est de illata sibi iniuria a Pisanis et Genuensibus propter iusiurandum. Et ideo ne in dolo et consensu ipsius fidem et pactum preuaricari crederentur, admonitis sociis ac domesticis suis, hoc scelus grauiter ulcisci uoluit, nisi domino patriarcha interueniens et eius pedibus frequenter aduolutus, prudenti consilio regem placatum reddidisset, et utrinque pacem concordiam reparasset.



CAP. XXX.---De quingentis Arabibus qui, Ioppen bello aggressi, Othonem iugulauerunt.

Eodem uero anno post captionem Ptolemaidis, que et Accaron dicitur, uulgariter uero Acra, in mense Septembri iam mediato, ipso die Exaltationis S. crucis, milites Arabes circiter quingenti in equis  et armis ab Ascalone exsurgentes, Ioppen descenderunt; ac iam sole flagrante medio axe celi, ante urbis ianuam assistentes, milites catholicos bello lacessere conati sunt. Et ecce Otho, nomine Altaspata, filius sororis Alberti de Blandraz, miles tiro imperterritus, tantum cum uiginti qui aderant ad custodiendam urbem, galea et lancea indutus, quingentis occurrit militibus. Quos plurimo equestri luctamine prouocantes, et temerario ausu copias illorum impetentes, nouissime medio agmine nimie gentis permisti, nequaquam ab his extorqueri aut redire potuerunt, quousque Otho inimicorum armis exstinctus cum quinque fratribus ibidem fuisse perhibetur. Continuo Sarraceni ac Arabes ab equis descendentes, capitaque occisorum amputantes, secum  Ascalonem in signum uictorie detulerunt ut, his uisis, ciues ad quidpiam audendum animarentur.



CAP. XXXI.---De sexaginta Arabibus, urbem Cesaream depredantibus, quos Baldewinus rex superauit.

Abhinc diebus septem uix euolutis, sexaginta Arabes, uiri militares, nomen pariter glorie et uictorie aliquo insigni facto sibi acquirere uolentes, mouerunt iter uersus ciuitatem Cesaream in die natali apostoli et euangeliste Matthei, si forte illis occurrerent aliqui incauti ex Christianis. Sed nemine illis obuiam facto, predam boum ouiumque Christianorum ante urbis menia in pascuis repertam abduxerunt, ut uel hac occasione Christiani ab urbe egressi, et eos insequentes, ex hostili industria punirentur. Hanc  itaque predam illis abducentibus, Christiani ciues urbis Cesaree ira commoti, ab urbe ferme ducenti sunt progressi cum solo equite, qui diu etiam febre correptus, uehementer elanguit, et adhuc parum sanitatis recuperauerat, ac milites Arabes in arcu et sagitta et lancea sunt persecuti, ut predam excuterent et reducerent. Econtra Arabes fortiter repugnantes, ac predam abducentes, pedites Christianos sepius in fugam remittebant, quin etiam equitem adhuc languidum proximo cursu eos urgentem peremerunt, ipsius capite amputato, et secum deportato in sacculis armigerorum suorum, in quibus equorum pabula ferre consueuerant. Nec mora, regi Baldewino Iaphet uel Ioppe commoranti, diuulgatum est quomodo Ascalonite milites sexaginta Cesaream depredandi  causa diuertissent. Qui solum quadraginta equites secum habens, diuisit eos per triginta ac direxit per montana ut uniuersas semitas preuenirent, per quas sperabat eos reuersuros. Ipse quidem, decem assumptis, recto tramite quo ab Ioppe itur Cesaream est profectus, si forte sibi obuenirent prefati sexaginta milites, ut eis malum quod fecerant Cesaree digna uice possent rependere. Igitur dum aliquantulum itineris rex et sui peregissent, in armis et lorica armigeri et serui Arabum, premissi cum preda et capite Christiani militis, rege nescio ac regis nescii, obuiam facti sunt, sexaginta uero milites eadem uia loricati et armati a longe subsequebantur. Rex autem suique armigeros apprehendentes ac consulentes unde illis iter sit, sarcinasque eorum aperientes,  in sacco unius illorum caput Christiani militis inuenerunt. Quo uiso et cognito, Ascalonitarum crudelitas propalata est: et rex statim apprehensos armigeros cegit minis et terroribus suppliciorum ut omnem rem gestam aperirent; quod si nollent, capitali sententia uniuersos ibidem comminatus est punire. Qui illico professi sunt dominos suos subsequi eodem itinere quo et ipsi uenerant, ac per montana Iaphet reditum suum constituisse. Rex, hoc audito, protinus obducto pectori clypeo et hasta arrepta, cum decem sociis uia cepta ac nimium festinata, in hostes tetendit, metuentes ne forte aliqua fama ab hac uia declinarent. Nec multo abhinc spatio sexaginta Arabes appropinquantes, super regem et suos incaute irruerunt, regem nequaquam  aut aliquas insidias illic in uia suspicantes. His uero inter manus regis tam incaute oblatis, rex fortiter tundens latera equi suique non minus tundentes, uiros subito clamore ac impetu aggressi, per medios irruperunt, alios lancea perforantes, alios ab equis deiicientes, et non parce in cede illorum gladio seuientes. Tandem omni uirtute rege inualescente, et Arabes ut stipulas penetrante ac dispergente, hostes ultra pondus certaminis sustinere non ualentes terga uerterunt. De quibus decem capti et retenti sunt absque his qui armis interierunt. Equi etiam illorum non minus quadraginta capti sunt, tum arma et spolia eorum cum quibus rex Ioppen in gloria magna et ultione sui decollati militis reuersus est. Iaphet uero et omnes ciuitates fidelium que hec audierunt ab ea  die letate et confortate sunt. Exaltatum est itaque nomen regis in uniuersis finibus Ascalonitarum et omnium gentilium, non parum timentium et admirantium quod rex cum decem sociis sexaginta Arabes tam felici congressu alios attriuerit, alios captiuos duxit.



CAP. XXXII.---Quod Reymundus contra Tripolin nouum presidium exstruxerit, in quo moriens sepultus sit.

Eodem quoque tempore et anno comes Reymundus, adunata manu Christiane gentis a diuersis locis et regnis, ciuitatem Tripolin, quam uulgo Triplam uocant, obsedit multis diebus et annis, eam machinis et armis expugnare molitus. Sed longo  tempore dum circa hanc et eius menia incassum laboraret, nec famis angustia eos compellere ualeret in eius redditionem, eo quod a Babylonia, Ascalone, Sagitta et Sur auxilium illis frequenter adesset, et nauigio rerum abundantia superesset, comes Reymundus, consilio cum suis habito, nouum presidium fieri decreuit, a quo semper urbi aduersaretur, et ad quod sui assidue protectionis causa ab hostili impetu repedarent. Appellatum est idem presidium mons peregrinorum, eo quod peregrinis et Christianis militibus illic munimen contra gentilium uires semper haberetur. uerum biennio euoluto post captionem Ptolemaidis, et edificationem huius presidii noui, quod dicitur mons peregrinorum, comes post Purificationem sancte Dei genitricis  Marie obiit mense Februario, in eodem nouo presidio quod exstruxerat, catholice sepultus.



CAP. XXXIII.---Ubi Alexius imperator pro redemptione Bemundi copiosam promisit pecuniam.

Interea dum prefata longa negotia circa Acram, que et Ptolemais, in ciuium redemptione et urbis deditione agerentur, Alexius imperator Constantinopolis, cui semper Bemundus suspectus erat ne eum a regno expelleret, pecuniam ducentorum et sexaginta millium byzantiorum creberrimis legationibus epistolarum obtulit Donimano magnifico principi Turcorum, quatenus Bemundum principem Sicilie, quem adhuc tenebat in uinculis, sue manciparet ditioni, uolens eum aut eterno exsilio aut perpetua damnatione perire, ne ultra regno eius  aliqua machinatione nocere posset.



CAP. XXXIu.---Solymanus propter pecuniam ab imperatore promissam Donimanum bello fatigat.

Huius itaque tam grandis pecunie massam Solymanus, ante hos annos princeps Nicee ciuitatis, intelligens pro redemptione Bemundi imperatorem polliceri, cauta et priuata epistolarum legatione compellat comprimorem suum Donimanum ut eum tante pecunie participem faceret, eo quod amici et socii in bellis et plurimis predis semper fuissent; sed uniuersum huius thesauri talentum Donimanus inhians indiuisum retinere, callida occasione sibi assumpta id fieri prorsus interdixit. Hoc Solymanus grauiter accipiens, amicitiam et fedus quod cum eo  percusserat abrumpens, cepit ei assiduis infestationibus aduersari, ac depopulari que illius erant; quin assumptis copiis iam tertio bello lacessitum, plurimisque insidiis uexatum superauit, ac in fugam misit. Sic calumniatus et humiliatus Donimanus ex industria Solymani, cepit multis lamentationibus ac crebris suspiriis hoc infortunium suum rememorari in audientia uniuersorum amicorum suorum, quatenus eorum adiutorio aliquam uindictam de illatis sibi iniuriis consequeretur.



CAP. XXXu.---Ubi Bemundus de omnibus his consilium dedit.

Has itaque Donimani principis urbis Nixandrie, querimonias Bemundus paulatim callida aure auscultans, dum adhuc teneretur in uinculis, cepit  clanculum a custodibus et procuratoribus requirere quidnam esset quod Donimanus tam magnificus princeps triste ferret ac tota domus eius plus solito turbata nunc esset. Tandem die quadam dum res Donimano innotuit, quomodo Bemundus de iniuriis et calumniis eius requisiuisset, et quomodo nimium super his ingemuisset, ad ipsum locum carceris in quo catenis ferreis astrictus seruabatur descendit: quas pertulerit insidias et aduersitates a Solymano sibi recensens pro pecunia in eius redemptione ab imperatore sibi oblata, sed Solymano eius diuisione negata; sciens eumdem Bemundum uirum astutum et magni consilii adinuentorem ut, eo audito, forte Solymano dignam uicem iniuriarum rependere addisceret. Cui Bemundus prudentiori, quo potuit,  consilio de uniuersis, que ab eo intellexerat, sic respondit: Ex his omnibus que tibi aduersantur satis sanum consilium capere potes, quo Solymano facile in caput reddes cuncta que tibi tuisque intulit, si non tam leuiter cum imperatore Alexio fedus pepigisses pro hac ingenti pecunia et mei uenditione. Ad hec Donimanus nimiis estuans curis in ultione sue iniurie, Bemundum constantius rogat ut, quod sanius sentiret consilium edoceret. Qui protinus respondit: Quoniam si imperatoris uolueris refutare pecuniam, et tam grandis talenti dimidium a me suscipere, me pristine libertati restituere, a manicis his absoluere in omni, qua placuerit, conditione, in Deo meo iurans, tibi inseparabilis dilectionis et fidelitatis uinculo astringar, imo uniuersi principes Christianorum.  Amici uero mei et cognati tam qui sunt Antiochie quam qui Rohas, et qui habitant Ierusalem, et uniuersis locis, sub eiusdem tibi uinculo fidei sociabuntur, semper de honore tuo et salute consulentes et agentes. Si autem pecunie, que tibi causa mee perditionis offertur, magis intenderis, quam mee et confratrum fidei, amicitie et seruituti, certus sis, quoniam pecunia de die in diem minuetur ac diuidetur, odia, inimicitias, noxia consilia cognatorum et confratrum meorum nunquam dum unus in partibus his uiuet et preualebit, scias tibi et terre tue posse deesse. Si uero ad me et ad seruitutem meorum et amicitiam animaduerteris, pecuniam imperatoris recusaueris, et quantum deuoui, licet minus talenti, a  me receperis, certus sis amicitie cunctorum confratrum meorum; et militare obsequium eorum in omnibus negotiis tuis procul dubio crede semper tibi in omni fide et subiectione paratum: nam sic federati utrinque et amici sub iureiurando facti, non solum ipsum Solymanum qui sic aduersum te extollitur et inflatur, et te calumniari meditatur, in uirtute tua et nostra facile expugnabimus, terram uero, quam possidet, eo expugnato et expulso, subiugabimus; sed etiam imperatoris regnum et terras, quantocius decreueris, nostre ditioni subiiciemus.



CAP. XXXuI.---Donimanus, accepto consilio amicorum, Bemundum sub pecunia pristine restituit libertati.

Donimanus his Bemundi uerbis et promissis  acceptis, non parum mente in diuersa fluctuans, angustiari cepit quid primum eligeret, quid refutaret. Unde et hec responsa illi dedit: Placent satis uniuersa, que de ore tuo audiui, si dicta factis inuiolabilis fidei compleueris. Sed dextram tibi dare non absque meorum consiliis decet: et ideo in breui consilium cum illis faciens, eisque tuam intentionem et suggestionem aperiens, aut cito faciam, quod hortaris; aut meorum consiliis acquiescam, utiliora tamen non relinquens. Dehinc post aliquot dies consilio habito, placuerunt uniuersa que Donimanus a Bemundo audierat et suis retulerat, et idcirco illius petitionem et consilium non ultra debere refutari, sed fieri omnibus bonum et utile uisum est; hac tamen rata et firma conditione, ut quique sua lege  et professione utentes, amicitiam et fedus integre seruarent. Quod sic actum est: ac dimidium pecunie, quod imperator spoponderat, Bemundo remissum est; et solummodo centum millia byzantiorum persolui et recipi concessa sunt. Hoc itaque firmato et concesso, Donimanus imperatori legationem direxit ad contradicendum auri talentum, quod obtulerat. Bemundus igitur nimium gauisus eo quod iam per biennium uincula et carceres passus, nunc autem quod gratiam in oculis Donimani, Deo miserante, inuenisset, et plurimam sue redemptionis clementiam, ad uniuersos cognatos et amicos suos tam Antiochiam quam Rohas et in Siciliam pro congreganda pecunia misit, et ut congregatam designata die afferrent in regionem urbis Malatine,  ubi reducendus et restituendus erat, concordia quoque et fedus cum Donimano firmandum. Mox uniuersi de redemptione eius audientes, gaudio et exsultatione repleti sunt, eiusque mandatum studiose adimplentes, pecuniam undecunque contractam et compositam ad locum prenominatum determinata die deferentes conuenerunt. Ubi Donimanum et Bemundum, sicut decretum erat, reperientes, in numero et pondere pecuniam ipsi Donimano suisque reddentes, utrinque pariter amicitia et federe percusso, ad inuicem reconciliati et amici facti sunt. Hac itaque pecunia a priuatis et cubiculariis Donimani suscepta et reposita, Bemundus datis dextris in uinculo summe dilectionis  commendatus, liber ab omni deditione cum suis Antiochiam remittitur. In qua non modico gaudio ab uniuersis conchristianorum ciuibus susceptus, honorificatus et inductus est.



CAP. XXXuII.---Solymanus propter redemptionem Bemundi inimicas Donimano litteras mittit.

Hec Solymanus intelligens, moleste nimium accepit eo quod pecunie particeps esse nequiuerit. Unde aduersus Donimanum loquens, Soldanum, regem Corrozan et Baldach, que est ciuitas et caput regni Turcorum, cum uniuersis principibus gentilium commouit ut ei aduersarentur, et ultra auxilio et gratia regis priuaretur, quod Bemundum hominem belligerum et tam astutum in omnibus negotiis rei militaris, et qui semper Turcis regnoque  Turcorum et Grecorum malum et insidias moliretur, ignorante rege absoluisset. Nec diu, dum he sinistre legationes ex accusatione Solymani ad regem Turcorum facte essent, ex his uero regis ira et indignatio cunctorum procerum Turcorum in aures Donimani insonuissent, et uariis minis eum suosque perterruissent, et plurimum sollicitassent, quadam die Solymanus in hunc modum epistolam scripsit: Donimane, frater et fili de gente Turcorum, nunc usque uir illustris et acceptus regi et omni regno Turcorum fuisti in bellis et uictoriis, quas gessisti. Sed ecce nomen tuum uehementer imminutum est; et nunc apud regem Corrozan, et uniuersam gentem tuam, plurimum uiluisti, exosus omnibus factus, eo quod Bemundum tam leuiter redimi  permisisti, et consilium nostrum in hac conuentione et redemptione uile et pro nichilo habuisti. uerum si id flagitium commutare uolueris regisque iram et maiorum Corrozan placare, eumdem Bemundum, quem pre omnibus Christianis magis suspectum habemus, in locum, quem signauero, quasi ad auxilium imitabis, et tunc positis insidiis nostris subito circumuentus rapietur. Alioqui scias te nunquam regis gratiam recuperare, et effugere manus et indignationem Turcorum. Cui Donimanus nequaquam acquieuit, ne fides sua et omnium Turcorum apud Christianos et ceteros gentiles uilescere uideretur.



CAP. XXXuIII.---Ubi, Bemundo Antiochiam reuerso, Turci Rohas urbem obsidere conantur.

Post hec eodem anno, quo Ptolemaide uel Acra capta,  in mense Maio, Bemundus Antiochiam ab exsilio et uinculis reuersus est, Geigremich, magnificus princeps Turcorum, cognatus Corbahan, frater Sochomani, qui regno Ierusalem, quod iniuste inuasit, nunc per uirtutem regis Babylonie amisso, in primo aduentu Christiani exercitus Damascum aufugit, ut illic a Turcis protegeretur, unus de prepotentibus regni Corrozan, collecto exercitu sexaginta millium Turcorum profectus est in superbia et uirtute magna ad obsidendos muros et menia ciuitatis Rohas, que et Edessa nuncupatur.



CAP. XXXIX.---Baldewinus comes, Bemundus et Tankradus peccata sua confitentes, exercitum congregant, et contra Turcos acies ordinant.

Huius igitur infinite multitudinis aduentu et subito  rumore Baldewinus de Burg attonitus, princeps eiusdem ciuitatis a rege Baldewino constitutus, uniuersos, qui secum crant in conuentione solidorum, ad defendenda menia conuocat ac disponit; quin ab urbe egrediens Bemundum et Tankradum ad opem et uires augendas, missa legatione, inuitauit; rogans eos ac deprecans in nomine Domini, ne Turcorum superbiam Christianis confratribus dominari paterentur. Huius uero legatione accepta, et protinus collectione facta de omnibus locis et castellis Antiochie, circiter tria millia equitum, septem uero peditum applicuerunt ad locum presignatum, in campos scilicet ciuitatis Aran uel Caran, ubi Baldewinus aduentum eorum cum omni populo, quem contraxerat,  prestolabatur. Illic a quodam Arabe innotuit comiti Baldewino, Bemundo, Tankrado, quomodo illa adunatio Turcorum festinanter appropinquaret ad obsidendos muros et expugnandas munitiones ciuitatis Rohas. Audientes itaque hec nuntia tot superuenientium aduersariorum, mouerunt castra et omnem apparatum suum ad flumen Cobar, quod a partibus regni Babylonie usque ad has partes alueo dirigitur: ubi tentoriis locatis, in crepidine aluei pernoctasse perhibentur. Dehinc primo diluculo castra amouentes, in planitie ciuitatis Racha constiterunt, ubi de omnibus culpis et commissis apud patriarcham Antiochie, et Benedictum episcopum ciuitatis Rohas confessionem facientes, discordiam omnem in caritatem reuocantes, et acies uiginti conponentes, a dextris  et sinistris constituerunt ad resistendum inimicis, et subueniendum sociis Christianis, et quo sic leuius belli onus sustinerent. uix acies ordinate erant, et ecce Sochomanus in dextrum latus cum triginta millibus fortium pugnatorum ac sagittariorum bellum committere audaci impetu, et tubarum horrisono strepitu appropinquabat. Bemundus uero, Tankradus et omnis militia Antiochie non segnius illi in faciem armis, lorica et galea ac scutorum testudine ad obsistendum in tubis et cornibus fortiter exclamantes properabant. A sinistris uero Baldewinus de Burg, Gozelinus de Cortona, que et Turbaysel quod dono ipsius Baldewini in beneficio tenebat, loricati occurrerunt in lanceis et gladiis et equis rapidissimis, hinc et hinc fortiter tubis et cornibus intonantes, et  prelia committentes. Bemundus uero et Tankradus, qui in dextro latere cum hostibus luctabantur, Deo miserante, ceperunt preualere, hostes inuadere et sternere, donec uirtus eorum imminuta est, et ipsi fugam inierunt. Ceciderunt Turcorum quingenti milites in eodem prelio, quod in dextro Bemundus agebat; Christiani ferme ducenti interempti sunt. Baldewinus uero de Burg, Gozelinus de Cortona et ceteri egregii milites plus milliari a Bemundo cum sua acie remoti, audientes Bemundum et Tankradum iam bellum committere et preualere, uelocitate equorum densatas et obsistentes acies rapido impetu irrumpere et atterere conati sunt, inter aciem Bemundi et Tankradi sociari, et misceri ad auxilium, feruentes; sed subito decem millia Turcorum  ab insidiis surgentes, arcu et sagittis ferociter eis in faciem occurrerunt, grauiter eos assilientes, et sagittis figentes, donec tota manus in fugam uersa est. Ex his alii captiuati et occisi sunt, et plures exsilio eterno abducti.



CAP. XL.---De decollatione octodecim clericorum et de captiuitate Baldewini comitis, principis Rohas.

In hoc tam crudeli diffugio clerici octodecim, monachi uero tres, qui ad corroborandos milites Christi spiritualibus armis conuenerant, decollati sunt; Benedictus uero episcopus captus et abductus est; quin ipse Baldewinus, princeps Rohas, nimium auidus cedis et incaute accelerans, nec uictrices aquilas Bemundi opportune prestolatus, uictus,  captus et abductus est. Ad hec Tankradus a presenti cede Turcorum gloriose descendens, sed sinistro nuntio consternatus, sine mora cum suis aduolans, Turcos in Baldewini suorumque strage factos uictores insequitur ut captiuos excuteret; sed maturata uia elapsi sunt. Solus episcopus cum tribus tantum militibus liberatus et reductus est. Nocte denique instante, et die iam recedente, Bemundus et Tankradus in castra sua relati sunt cum uniuerso comitatu suo ad refocillandos artus, nimio bellorum pondere hoc die fatigatos.



CAP. XLI.---Bemundus et Tankradus, captiuato Baldewino, fugiunt, et Tankradus in locum Baldewini preficitur.

Dehinc primo galli cantu absentia Baldewini comperta, momentaneo metu correpti, ad ciuitatem  Rohas omnes celeri fuga contenderunt, quatenus ad defendendos muros et menia preuenirent, ne Turcis in uictoria sua precurrentibus ciuitas traderetur. Ciues autem Rohas, qui et ipsi Christiani, casum et interitum suorum audientes, et tam magnifici principis abductionem, in lamenta et complorationem sunt uersi, sed ad protegendum uniuersos milites Christianos plurimum consolati sunt. Erat enim dies illa Dominica populo Christianorum celeberrima. Altera autem die exorta, Armenii ciues eiusdem urbis, inito consilio cum uniuersis, qui conuenerant ad lamentandum tam illustrem principem, Tankradum loco eius restituerunt, dum uiderent, si Baldewinus redimi aut liberari posset. Bemundus dehinc sic Tankrado ad obtinendam urbem et eius principatum,  loco Baldewini constituto, Antiochiam cum suis reuersus est.



CAP. XLII.---Turci Rohas urbem obsidione cingunt, quibus Tankradus pro uiribus resistit.

Post hec, octo diebus euolutis, et Tankrado presidium Rohas et eius menia uigili custodia procurante, Geigremich et sui, successu uictorie sue et Baldewini captione gloriantes, et adhuc altiora sperantes conari, Tankradum uero et eius dominium nunc ab urbe Rohas, et omnem Gallorum potentiam facile posse exterminari, nimium aduersus eumdem Tankradum indignati, longe maiores prioribus contraxerunt copias ab uniuersis locis et regno Turcorum, cum quibus in manu forti in campum Rohas  ad obsidendas portas et eius menia descenderunt, spatiose tentoria sua locantes. Tot itaque millibus et tentoriis, tot diuersis hostium armaturis uisis, Tankradus non modica angustia cepit estuare, eo quod tenuis sibi uirtus esset militum Gallorum ad occurrendum et resistendum tot Turcorum adunatis et innumeris legionibus. Quapropter accepto consilio, urbem fideli custodia muniuit, ac ciues confortans, sine diutina mora se cum his aduersariorum turmis confligere et uiriliter agere promisit. Qui eius uerba consolatoria intelligentes, et eum uirum esse grandis fiducie et audacie, per muros et menia diffusi uniuersi urbis ciues et milites, hostes excipiebant ac procul repellebant, seras quoque et portas omni solertia munire non differebant.



CAP. XLIII.---Tankradus litteras Bemundo mittit pro redemptione Rohas, ad quem ille cum trecentis properat.


Sed dum hinc et hinc diu prelia consererent, Tankradus, uir astutus in omni opere militari, clanculum legationem Antiochiam direxit in hunc modum: Domino et auunculo suo, Bemundo, magnifico Principi Antiochie a Deo constituto, Tankradus prospere agere et uiuere. Ex quo a nobis recessisti, et me tutorem ac defensorem ciuitatis Rohas, loco fidelis fratris nostri Baldewini, prefecisti, Geigremich et Sochomanus readunatis uiribus et copiis suis repentina obsidione ciuitatem Rohas et eius muros occupauerunt, ut expugnatis turribus et menibus, ciues trucidantes urbem exspolient, et me, sicut Baldewinum, captum tenentes, in  barbaras nationes abducant. Quapropter caritatem tuam, quam semper erga fideles Christi habuisti, considerantes, tribulationes et pericula nostra tibi nota facere decreuimus; quatenus mala et angustias nostras intelligens, citius accitis sociis et amicis ab Antiochia et ceteris locis, festinato ad subueniendum nobis obsessis et oppressis uiam insistas; Turcorum minas et iactantiam minuas, et in nomine Christi a presenti obsidione repellas. Considerare enim te oportet, quod in hac terra peregrinationis pauci sumus et ideo nullius consilii causa est, ut facile ullo tedio laborum aut bellorum aduersus hostes deficiamus, qui omni cura et studio inuigilant ut nos expugnent et deleant: sed opportune et importune alter alterius onera semper portantes, unum sustineamus, in uno proficiamus, aduersa  et prospera tolerando. Si autem nos pigritia ceperit, aut aliquid indignationis tardauerit uel negligentes ad confratrum auxilium effecerit, nichil utilius super hoc prospicio, quam ut a terra exeamus, et hostibus sine intermissione insurgentibus cedamus. Nam aliquando patet, cum pauci sumus, si diuisi et tedio affecti defecerimus, uiuere et stare ante uirtutem inimicorum nequeamus. His auditis, Bemundus, trecentis raptim equitibus collectis, et quingentis peditibus, profectus est ad liberationem nepotis sui, et catholicorum inhabitatorum ciuitatis Rohas. Sed difficultate locorum et montium, uel itinere dierum septem plurimum tardasse his uidebatur, qui quotidianis Turcorum assultibus et oppugnationibus laborabant.



CAP. XLIu.---Tankradus, nondum ueniente Bemundo, ante solis ortum castra Turcorum cum omnibus suis in fugam uertit.

Unde Tankradus et ceteri confratres ciuesque, dum de die in diem multis suspiriis eum exspectarent, sed Bemundo tempore optato non ueniente, prorsus desperarent, deuouerunt unanimiter potius mori, quam Corrozan in exsilium deportari, et diuersis penis impie ab impiis cruciari. Et ecce, conuocati in unum ciues et milites, constituerunt prelium; et ab urbe primo diluculo in armis et turmis procedere, ad castra cum silentio properare, donec appropiantes fortiter in tubis et cornibus tumultuarentur, hostes adhuc sopore depressos et  secure somniantes, subito improuisos inuaderent; ac sic minime ad arma contendere ualentes, celerrima strage detruncarent. Quod iuxta hoc constitutum adimplentes, mox prima luce orta, egressi ab urbe in omni armatura et uirtute, qua poterant, repentino fragore et clamore uehementi agressi sunt castra aduersariorum: quos adhuc hesterno uino sepultos et incautos usquequaque in ore gladii percusserunt, donec corporibus exstinctis et sanguinis riuis presentes campi inundarent. Ut autem plerumque diei processit, manus et uirtus Tankradi amplius cepit preualere, immanior metus hostes inuadere, donec pre nimia strage exterriti, usque ad tentoria principum exercitus in fugam cogerentur. Geigremich tandem et Sochomanus uidentes  omnia castra suorum attrita et in fugam conuersa, uix in equis cum his omnibus, qui iuxta se castra locauerant, residentes, relictis cunctis tentoriis suis cum ceteris rebus, spoliis et stipendiis, fugam accelerauerunt, semper eos Tankrado multa occasione insequente.



CAP. XLu.---Ubi Bemundo Turcis fugientibus obuiam facto, nobilissima matrona a sociis Tankradi capta est.

His itaque dispersis et profugis factis, Tankrado semper eos a tergo cedente, Dei nutu et clementia Bemundus ipsa eadem die fugientibus cum omni comitatu suo obuiam factus est, sciens quidem, quomodo adhuc in nocte potenter campos occupauerant; sed quomodo Tankradus, cum eis tam matutino  prelio conflixisset, penitus ignorabat. Nunc autem uelut homo cautus et gnarus bellice artis, ut Turcorum superbiam et uirtutem intellexit defluxisse, et nichil preter fugam meditari, Christianorum uero uictrices aquilas cum magna uociferatione insequi plurimum gauisus est; et pariter admistis uiribus et copiis suis eosdem fugientes insecutus, per totam diem in cede et captione illorum indeficienter laborasse perhibetur. In hoc diffugio et graui contritione Turcorum, Geigremich et Sochomanus uix cum paucis euaserunt. Sed matrona quedam nobilissima de regno Corrozan, que non modico apparatu opem et uires contulerat, ibidem a Tankrado et sociis eius capta et retenta est. Dehinc uictoria  hac Dei et Domini Iesu Christi clementia sic habita, Bemundus et Tankradus et uniuersi Christiani milites spolia multa Turcorum pacifice sumpserunt, cum quibus ciuitatem Rohas in letitia et gloria magna ingressi sunt.



CAP. XLuI.---Qualiter Turcorum principes et rex Baldewinus pro matrona interpellauerint Bemunum et Tankradum et quid responderint illi.

Transactis aliquot post hec diebus, legatio Geigremich et prepotentium regni Corrozan Bemundum et Tankradum in ciuitate Rohas de redemptione matrone interpellauit, quatenus Baldewinum de Burg, quem tenebant in carcere, pro eius restitutione remitterent, aut quindecim millia byzantiorum in eius redditione ab eis mitterentur. Hac legatione  Geigremich et tam nobilissime matrone captione usque in Ierusalem diuulgata, regis Baldewini supplex legatio cum multa prece adfuit, ad exorandum Bemundum et Tankradum ut Baldewinus confrater et princeps Rohas per captam matronam restitutam restitueretur, et nullam ante hoc pecuniam bonum esse, nec debere eos concupiscere. Qui regis petitioni benigne super his in hunc modum responderunt: Domino suo Baldewino, regi Christianissimo Ierusalem, Bemundus et Tankradus obsequium sine intermissione. Libenter per omnia tuis parere mandatis de redemptione Baldewini, amici et consocii nostri, decreuimus, et hec sollicitudo nostra semper fuit et est. Sed hoc tempore de hac re dissimulare, et silentio supprimere necesse est, si forte aliquid pecunie  cum ipso fratre Baldewino pro hac matrona res ituenda extorquere possimus, qua nimium anxie indigemusad remunerandos milites, assiduis laboribus nobiscum insudantes. Sic blanda et bona satis hec illorum fuere responsa; sed nequaquam in eis fides fuit aut ueritas, aut aliqua uoluntas uirum redimendi, propter ambitionem ciuitatis et eius tributorum; que diuersis negotiis et rerum commutatione, que tantum infra menia aguntur, ad quadraginta millia byzantiorum singulis annis computantur, absque his reditibus, quos plurima castella et regiones ad eamdem ciuitatem pertinentes largiuntur. Sic regi amica responsione et promissione satisfacientes, Bemundus quidem Antiochiam rediit, Tankradus uero ad tuendam et muniendam ciuitatem Rohas remansit.



CAP. XLuII.---Quomodo Bemundo cortra regem Grecorum in Italiam profecto, Tankradus Turcos bello deuicerit.

Anno dehinc sequenti post captionem Baldewini de Burg, anno uero Baldewini regis quinto, Bemundo non solum in Italiam sed et Galliam profecto ad exquirendas uires, et commouendos principes aduersus regem Grecorum Alexium, Tankrado autem Antiochie uice auunculi sui relicto ad tuendam ciuitatem, eiusdemque Tankradi custodia in Rohas disposita, Brodoan, princeps magnificus ciuitatis Alapie et frater Turcorum, occasione assumpta, ab amicitia et federe Tankradi in dolo recedens, loca et ciuitates ad urbem Antiochiam appendentes grauiter depredatus est; quin episcopo ciuitatis Albarie  effugato, et plurimis ecclesiis Dei annichilatis, non tamen preda ac strage hac saturari potuit; sed ad ultimum decem millia equitum et uiginti peditum de terra sua producens ad assiliendam urbem Antiochiam et expugnandum Tankradum in superbia et iactantia magna profectus est. Tankradus autem uirtutem et exercitum eius intolerabilem et copiosum accreuisse intelligens, quantumcunque cum suis perterritus est. Sed tamen sine dilatione Turbaysel, Rohas, et Maresch nuntios dirigens, uniuersos scilicet catholicos uiros qui erant in circuitu ad auxilium uocauit, quorum conuentum Antiochie fieri decreuit. Ut autem conuenerunt ad mille equitum, et nouem millia peditum, sermo episcopi factus est  ad uniuersos, ne in multitudine aduersariorum dubitent; sed in nomine et uirtute Dei confidenter hostibus resistant, de uictoria certi, Deo auxiliante. Triduano dehinc ieiunio indicto et peracto ex pontificis admonitione, Tankradus usque ad pontem Farfar cum decem millibus equitum et peditum descendit, ubi hospitio per noctem remorati sunt. Crastina autem die radiante, Tankradus et sui, factis aciebus et erectis uexillis, Artesiam in loricis, scutis et lanceis profecti sunt, ubi Brodoan cum inestimabili equitatu et apparatu occupauerat regionem uniuersam. Hic itaque comperto Christianorum et principis illorum Tankradi aduentu, acies et cuneos fieri disposuit, ac tertia diei hora insistente, utrinque prelium commissum est. Perdurante autem  bello et nimia occisione in gladio usque in horam nonam, auxilio Domini Iesu, Christianorum acies inuictissime perstiterunt; gentiles uero attrite et disperse in fugam pariter uerse sunt. Tankradus uero et sui eas insequentes, alios occiderunt, alios captiuatos et uinctos cum spoliis armorum et equorum tenuerunt. Altera autem die Tankradus spoliis et armis inimicorum acceptis et diuisis, in gloria magna et letitia uictorie Antiochiam reuersus est. Uniuersi uero fideles Christi et ciues Antiochie una cum domino patriarcha et episcopo ciuitatis eiusdem gauisi sunt gaudio magno, Deo et Domino Iesu Christo gratias agentes, cuius pietate et protectione ab hostium multitudine saluatus tam catholicus princeps triumphauit.



CAP. XLuIII.---De preparatione belli inter Baldewinum regem et ammiraldum Babyloniorum.


Anno dehinc secundo postquam Acra ciuitas capta est, uirtus et apparatus magnus regis Babylonie mense Augusto tam in mari quam in arido profectus est ut urbem Iaphet uel Ioppe obsideret, et abhinc nauali exercitu expugnaret; a campestribus uero ciuitatis Ascalonis castrametati sunt ut hinc et hinc a terra et mari subito regionem inuaderent, et sic ex improuiso regem Baldewinum suosque facilius debellarent. Rex Baldewinus interdum Iaphet moram faciebat: qui statim uiso nauali exercitu, dolos et machinamenta Babyloniorum intellexit; nempe hac de causa a parte maris eos urbem preoccupasse, ut ipso rege cum suis contra hos ad defensionem  uersus aquam laborante et intento, cetere copie gentilium a campestribus Ascalonis irruentes, urbem Iaphet subito expugnarent. Sed rex fraudem illorum cognoscens, ac uirtutem illorum in campis Ascalonis curriculo trium hebdomadarum accubuisse, aduentum uero et pugnam aduersus Iaphet dissimulare, ac minime diffamare, nec ipse socios inuitare ac arma congregare obdormiuit, quatenus per totum id temporis spatium paratus et munitus haberetur; et illis quocunque die descendentibus, et ipse cum suis copiis ad resistendum occursare ualeret. Hugo de Tabaria, Rorgius de Caiphas, Gunfridus de turri Dauid, Hugo de S. Abraham, Eustathius Granarius, Gutmanus de Brussella castello Brabantie, Lithardus  de Cameraco ciuitate Gallie, Pisellus de Tuorna, Baldewinus de Hastrut, castellis Flandrie, hi omnes a rege inuitati ad auxilium, undique contractis copiis equitum et peditum Christianorum, conuenerunt. Adfuit in eodem regis comitatu quidam Turcorum adolescens strenuus, Mahumet nomine, in armis et numero centum sagittariorum Turcorum, qui uitrici sui auaritia et industria a paterna sede et a terra Damascenorum expulsus, nunc cum rege fedus percussit, quatenus in omni militari auxilio fidelis et promptus illi haberetur. uidentes autem legiones Sarracenorum quomodo regi doli et insidie innotuissent, et nunc se preuidens manum Christianorum undecunque ad opem contraxisset, mouerunt castra a campis Ascalonis, et usque ad locum, qui  dicitur Abilin, in superbia multitudinis sue profecti sunt.



CAP. XLIX.---Quod aduocato patriarcha Ierusalem, rex Baldewinus in Domino confortatus de Babyloniis triumphauerit.

Quorum aduentum rex ut persensit, et procul dubio iam eos appropiasse, direxit legationem domino patriarche in Ierusalem, ut sine mora conuocata manu fidelium, ad augendas uires et opem contra inimicos properaret. Hic denique regis audito nuntio, pedites centum et quinquaginta colligens, arma aptauit, iter uersus Rames insistens, sicut ex mandato regis illi constitutum erat. Post hec rex et uniuersi fideles ad id belli negotium adunati, et communione Dominici corporis et sanguinis muniti, ad  sex millia in sexta feria urbem Iaphet egressi sunt, Lithardo Cameracensi, quia prudens et fidelis erat, cum uiris trecentis contra uirtutem naualem in ipsa ciuitate relicto. Rex itaque cum omni comitatu suorum et signis ad Rames descendens, Sabbato illic moram fecit, prestolatus dominum Euermerum patriarcham cum omni manu Ierusalem. Patriarcha uero iam suscepto et ceteris fidelibus Ierusalem, orto mane Dominice diei, rex quinque * ex equitibus et peditibus ordinauit, ad committenda prelia cum hostibus; ipse uero rex in extrema acie inter equites ad corroborandos et exhortandos suos imperterritus mansit. Pauci quidem equites, numero scilicet centum et sexaginta circumsteterunt illum. Nec mirum si pauci, propter assiduam equorum in  terra hac defectionem. His ita a rege ordinatis, et signo S. crucis cunctis Christianis a domino patriarcha sanctificatis, signa et uexilla tolluntur; tube et cornua incessanter perstrepunt, rex et sui ad castra aduersariorum contendere parant; quatenus anticipantes bellum, non ultra infidelium turmas impune descendere paterentur. Gentiles quoque iam regem tam proximum adesse et eius copias comperientes, pariter et ipsi a castris in armis, signis et equis, et intolerabili stridore tubarum processerunt, in multitudine graui quadraginta millium occurrentes, nec minus et ipsi bellum committere festinantes. Nec mirum, dum sic uterque exercitus in campo appareret, tube hinc et hinc fortiter insonuerunt,  et agmina hedum ac infidelium atrociter commiserunt a primo mane Dominice diei, que est extrema mensis Augusti usque ad horam nonam. Tunc Dei gratia et misericordia Sarraceni infirmati, fugam arripientes a facie Christianorum cedentium se et persequentium, Ascalonem repedare et intrare contenderunt.



CAP. L.---De septem millibus gentilium cesis, et de Willhelmo comite.

In hoc quidem prelio ceciderunt septem millia gentilium; cecidit et ammiraldus Ascalonis: ammiraldus uero Acre et ammiraldus Assur qui uita a rege impetrata et ciuitatibus deditis, Ascalonem ante hunc annum confugerant, cum omnibus exuuiis suis capti sunt. Rex autem, hac Dei et Domini  Iesu Christi opitulatione uictoria accepta, cum uniuersis spoliis inimicorum in gloria magna Ioppen ingressus est. De cuius comitatu tantummodo centum perierunt cum milite egregio Reinardo uerdunense, quem rex et uniuersa Ecclesia planxerunt planctu magno, catholicas illi exsequias exhibentes. Erat uero naualis exercitus in latere urbis: qui uictoriam suorum adfuturam sperantes et peregrinorum fugam atque contritionem, urbem subito irrumpere deuouerant. Sed uiso capite decollati ammiraldi et primi Ascalonis, et fuga et strage Ascalonitarum et Babyloniorum comperta, tristes et desperati a statione urbis Iaphet uelocibus remis amouerunt, Triplamque in spe refugii nauigantes ac inibi pernoctantes, facto mane, Ascalonem et Babyloniam  nauigio reuersi sunt. Comes autem de Sartengis, Willhelmus nomine qui, mortuo Reymundo comite et auunculo suo, terram et ciuitates de Camolla hereditario sanguine possidens, successit; et nunc post auunculi obitum plurimo assultu eamdem urbem Triplam uel Tripolin debellabat de nouo presidio, quod dicitur Mons peregrinorum, quod et ipse Reymundus multo robore firmauerat: nichil huic nauali exercitui, Triple hospitato, aduersari aut contradicere potuit, propter aquarum fiduciam quam habebant, et urbis intolerabilem multitudinem que illis in littore ad auxilium semper affluebat. Plurimo tamen conatu et infestatione reditum illorum idem comes impedire moliebatur nunc fundibulariis, nunc sagittariis, sed hi aquis nimiis  freti, sine contradictione et lesione Ascalonem potenter applicuerunt.



CAP. LI.---Quomodo rex Baldewinus, deuictis Babyloniis, sata Ascalonia succenderit, bestiis siluarum clamore exercitus perterritis.

Igitur post bellum et uictoriam quam rex ad Abilin, que est inter Ascalonem et Rames, adeptus est, siluit terra regis, et metus magnus corda Ascalonitarum et Babyloniorum concussit; quoniam toties a rege in manu paucorum uicti ceciderunt ac fugerunt, et nulla eis spes ultra resistendi et uiuendi in conspectu eius fuit. In hoc itaque merore et desperatione dum sederent; et iam curriculo octo mensium quiescerent. uineas excolerent, regemque  interdum cessare ab armis gauderent, et ipsum mutua pace et donis placare feruerent, sed omnia frustra tentarent, nisi urbem Ascalonem in manu eius redderent: uerni menses processerunt quando sata, fruges, uinee et omnis spes anni in florem et fructus parturiunt, et messem adfuturam in proximo promittunt. His ita in commodum et plenitudinem omnibus apparentibus, atque in campis omnibus Ascalonis iam ad messem properantibus, rex a Ierusalem et omnibus locis sibi auxiliantibus milites atque arma copiosa contraxit, ac tempore Rogationum, quo illis in regionibus omnia sata festinant ad messem, occupauit terram Ascalonitarum, uineas, ficus et cuiusque generis arbores succidens in manu robusta; quin et sata, que equorum, camelorum  ceterorumque armentorum pabulo non suffecere, flamma combussit, ut uel hoc saltem incommutabili damno gens dura et indomabilis ad subdenda colla molliretur. Sic uniuersa regione non solum populari manu, sed et incendio uastata, rex reditum Ierusalem cum parte exercitus aptauit; uiamque per montana uniuersi insistentes, qui erant in comitatu, immenso stridore tubarum et cornuum intonantes, uniuersa loca montium et uallium non paruo terrore concusserunt, per que in uirtute sua transituri erant. Hoc inestimabili fragore tanti exercitus plurime fere ab antris suis et a desertis montium stupefacte et exterrite insolito errore uiarum hac et illac uagabantur. Nec mirum: cum nec auium uolatus tumultum populi uociferantis sufferret, sed  altis uocibus attonite ac lapse ab ere in medium uulgus a uolatu deficiebant. Itaque, dum sic ab antris diuerse fere pauide errarent et hanc uociferationem inauditam mirarentur, contigit infelici casu quamdam timidam damulam de montanis exire, et ceco errore inter populum fugam maturare: quam mox anteriores exercitus ut uiderunt, grauiter eam circumquaque equorum uelocitate oppresserunt, hi ut preuentam caperent, hi ut participes uenationis haberentur



CAP. LII.---De Arnolfo, nobilissimo iuuene, in montibus interempto, cuius caput Ascalonite cum litteris regi Baldewino remiserunt.

Inter hos dum feram hanc ad montana festinantem armiger nobilissimi iuuenis Arnolfi, probi equitis  ac principis de castello Aldenardis, acrius urgeret et feram assequi ferueret, cingula equi illius in eadem cursus contentione rupta sunt, et sic ab equo corruens prostratus humi ab insecutione quieuit. Equus uero illius circum uociferantium strepitu attonitus, ad montana rapido cursu et immoderato tetendit, nullius approximationem aut comprehensionem patiens, donec inter fauces montium euadens, non ultra comparuit. Ad hec contenderunt complures ad querendum caballum fugitiuum, contendit et Arnolfus. Sed diu quesito et minime reperto, tedioque per montium difficultates affecti, repedauerunt uniuersi. Solus Arnolfus, quem cura caballi sollicitabat, et qui armigeri administratione et officio  carere non potuit, longius prosecutus est ad querendum equum, ut inuentum forte reduceret. Sed graui fortuna aduersante, equus quidem repertus est; sed iuuenis gloriosus non ultra ad suos rediit. Adfuerunt enim illic latentes Arabum insidie, qui ab Ascalone descenderant in montium latebrosa cacumina uidere et intelligere de combustione et populatione regionis, et aliquibus aduersari sibi incaute de exercitu occurrentibus in ultione predarum et flammarum quas passi sunt. Hi nobilissimum iuuenem per montium iuga ac decliuia solum ac inermem uagari considerantes, subitis clamoribus et armis sunt aggressi. Quem frustra diu, gladio educto, resistere ac se defensare conantem, tandem longa et assidua impugnatione uexatum ac defatigatum  transiecur et precordia lanceis et sagittis confixum, et in multo sanguine ab equo cadentem, peremerunt; et caput eius in signum uictorie Ascalonem intulerunt. Caballus denique illius per fauces et abrupta montium discurrens, nequaquam comprehendi a gentilibus potuit, donec montana egressus ad exercitum regis repedauit, domini ac sessoris sui sanguine fedatus, patenter mortis illius omnibus indicio factus. Hunc enim ut rex et uniuersi de cetu Christianorum uiderunt sanguine madentem, Arnolfum procul dubio armis Ascalonitarum incaute cecidisse retulerunt. Nec mora, per montana diffusi ad persequendos et inuestigandos hostes, solum  Arnolfum mortuum ac sine capite iacentem repererunt, Arabes nequaquam persentire potuerunt. Qui corpus exanime suscipientes, Ierusalem detulerunt, catholicas iili exsequias exhibentes in ualle Iosaphat apud ecclesiam Latinam S. Marie, matris Domini Iesu, ubi et honorifice sepultus est. Eleuit super cum rex fletu magno in die exsequiarum; fleuerunt et uniuersi principes exercitus; fleuit et amarissimis lacrymis super eum nobilis uxor comitis Baldewini Hamaicorum, eo quod socius et conuiator de terra longinqua Gallie descendisset ad adorandum in Ierusalem. Non sit mirum, si tot magnorum fletum et planctum hic adolescens meruerit, qui omnibus affabilis et notus habebatur, et qui nunquam ab aliqua militari actione sinistra laude declinauit. Tertia ab  hinc die orta, postquam tam illustris miles sepulture traditus est, Ascalonite per internuntios requisitum caput illius Ierusalem remiserunt, cum litteris in uno crine illius dependentibus, et uerba in hunc modum continentibus: Ascalonite regi Baldewino caput exstincti, militis et uiri nobilissimi, non alia amoris causa remittunt, nisi ut dolor eius et illud intuentium renouetur et augeatur; et ut recognoscant quomodo tanti uiri perditio omni eorum damno et combustioni nequaquam possit comparari et appretiari, et in tanti militis decollatione non ultra Ascalonitas damna sua uelle recordari aut dolere.



LIBER DECIMUS.



CAPUT PRIMUM.---Qualiter anno septimo regni Baldewini regis gens multa Hierosolymam nauigans conductum eiusdem regis petierunt.

Eodem quoque tempore in anno septimo regni Baldewini, regis catholici Ierusalem, plurima multitudo naualis exercitus catholice gentis Anglorum circiter septem millia nauibus, quas Buzas appellant, cum cetera manu de regno Danorum, Flandrie et Antuerpie aduecta, ad portum ciuitatis Iaphet anchoras fixerunt, moram ibi facere constituentes, donec regis licentia et conductu accepto in Ierusalem eos secure licuisset adorare. Ex his illustriores et facundiores regem adeuntes in hunc modum locuti sunt: uiuat rex in Christo, et prosperetur regnum ipsius de die in diem. De terra longinqua regni Anglorum, Flandrie ac Danorum uiri ac milites  Christiane professionis, per aquam nimiam immensi maris huc adnauigauimus Dei opitulatione, causa adorandi in Ierusalem et uidendi sepulcrum Domini. Et ideo clementiam tuam super hoc precaturi conuenimus, quatenus tua gratia et conductu Ierusalem pacifice possimus ascendere, adorare et reuerti.



CAP. II.---Rex cum magno gaudio peregrinos suscipiens, cum suis consulit, qualiter eorum auxilio contra Sarracenos utatur.

Rex clementer uniuersum precatum eorum audiens,  concessit eis conductum uirorum fortium armatorum, qui eos secure ab omni impetu et insidiis gentilium per notas semitas perduxerunt usque in Ierusalem et uniuersa loca sancta. Perducti uero peregrini et noui aduene Christi, illic in templo Dominici sepulcri uota sua Domino reddentes, cum gaudio magno sinc aliquo obstaculo Ioppen reuersi sunt. Ubi regem reperientes, auxilio sibi adesse in omnibus deuouerunt ad quecunque animus illius uerteretur. Qui benigne uiros commendans et hospitari precipiens, nequaquam de hoc tam subito se posse respondere profitetur, donec, conuocatis optimatibus suis, a domino patriarcha, consilium inierit, quid utilius et opportunius insistere ualerent, et non frustra tam uoluntarium uexaret exercitum. Et ideo  post paucos dies domino patriarcha, Hugone de Tabaria, Gunfrido custode ac preposito turris Dauid, accitis, et ceteris maioribus militie sue, conuentum in ciuitate Rames habere disposuit, ut consuleret cum eis quid utilius agere debuisset.



CAP. III.---Rex suorum usus consilio, ad obsidendam Sidonem Anglos in Iaphet iubet exspectare.

Quibus statuto die collatis, et diuersa referentibus ac sentientibus, tandem uisum est uniuersis sanius esse consilium, quatenus urbs Sagitta, que est  Sidon, obsideretur, si forte Dei auxilio et uiribus noui exercitus terra et mari superari posset. Dehinc uniuersi qui aderant, et hanc obsideri poscebant, eo quod esset una ex his ciuitatibus gentilium que assidue rebellabant, a rege commendati et admoniti sunt ut quisque in sua rediret, et se ad hanc expeditionem rebus necessariis et armis prouiderent. Recesserunt singuli in sua, recessit et Hugo de Tabaria, uir bellator precipuus aduersus hostiles impetus, qui bellis et insidiis non die, non nocte, in terra gentilium fatigari potuit, quandiu uita incolumis fuit. Dehinc quoque statim imperauit legatio regis uniuerse multitudini Anglorum, ne tentoria uel classes amouerent a ciuitate Iaphet, sed regis mandatum illic sine tedio exspectarent. Aperuit  quoque eadem legatio uniuersis quomodo rex et omnis primatus ipsius decreuerint urbem Sagittam terra marique obsidere et expugnare, et illic eorum opem et uires necessarias haberi: et hac de causa regem et patriarcham ad ciuitatem Acram descendere, machinas et mangenas edificare ad expugnanda menia et eius habitatores; eos uero interim Iaphet debere habitare, dum regis iussio innotescat. Sic fieri iuxta regis mandatum uniuersi concesserunt, et eius legationem in portu Iaphet prestolari, et per omnia obedire usque ad sanguinem responderunt.



CAP. Iu.---Ubi rege machinas preparante, Sidonii regi copiosam pecuniam, ne obsiderentur, promiserunt.

 Rex Acram cum patriarcha et omni domo sua descendit, machinas et plurima tormentorum genera per dies quadraginta fabricans et componens, ordinansque omnia ad unguem fieri que ad assultum urbis uidebantur aptiora. Hoc regis studium et intentio ut sonuit in auribus habitatorum urbis Sagitte, et intolerabiles copias armatorum Iaphet ad auxilium regis confluxisse, uehementer exterriti sunt, metuentes sic in ore gladii regis consumi et subiugari, quemadmodum alie ciuitates Cesarea, Assur, Acra, Caiphas, Tabaria attrite sunt et subiugate. Et ideo inito consilio, pecuniam plurimam byzantiorum regi per secretarios intercessores spoponderunt, sed et in singulis annis grande talentum  dare, si modo non ciuitatem obsidens et expugnans parceret uite eorum. Hec igitur negotia de die in diem inter regem et ciues agebantur; et regem de redemptione ciuitatis et salute sua sollicitabant, ampliora nunc et nunc dona offerentes. Rex uero, sicut homo anxius et sollicitus de conuentione solidorum quos debebat militibus, totus pecunie intendebat. uerumtamen quia fideles Christi metuebat ne sibi obiicerent, minime hanc adhuc contingere audebat.



CAP. u.---Quod Hugone comite regionem Suet depredante, Sarraceni predam sociis eius excusserunt: et qualiter Hugo eadem cede sagittatus, animam exhalauerit; et de obitu fratris eius.

Interea Hugo de Tabaria, accitis copiis ducentorum  equitum, peditum uero quadringentorum, secessit in terram Grossi Rustici, nomine Suet, ditissimam auro et argento, armentis fecundissimam, conterminam regioni Damascenorum, ubi inauditas opes et armenta depredatus est, que sibi ad obsidionem Sagitte sufficerent, de quibus etiam regi et sociis largiter impertiret. Preda autem hac usquequaque contracta et abducta usque ad ciuitatem Belinas, quam dicunt Cesaream Philippi, Turci qui Damasci habitabant pariterque Sarraceni, incole regionis, hoc comperto, undique per turmas affluentes, Hugonis comitatum insecuti sunt ad excutiendam predam, et usque ad montana, per que Hugonis pedites predam ducebant, profecti sunt. Illic grauis tumultus utrinque exortus est: hi ut predam  retinerent, obsistebant; hi ut excuterent, conabantur totis uiribus, donec tandem Turcis et Sarracenis preualentibus, preda excussa et reducta est. Quod subito Hugo et sui equites intelligentes, qui in latere montium erant, sine mora inter angustas et scopulosas fauces laxis frenis reuolant, plurimum cum hostibus committentes et suis peditibus subuenientes; sed casu infelici male pugnatum est. Nam Hugo lorica exutus, mox mediis periculis illatus, et solito more gentiles impugnans et multans, sagitta a tergo trans pectus et iecur illius infixa, inter manus suorum uitam exhalauit. Ad hec gentilium turmis cum preda excussa regressis ac diuisis per obscuras ac difficiles semitas asperorum collium, milites Hugonis corpus exstinctum gestario  impositum in ciuitatem Nazareth, que est iuxta Thabor, attulerunt, ubi in multo fletu et planctu tam egregius princeps et fortis athleta honorifice et catholice sepultus est. Frater uero eiusdem Hugonis, Gerhardus nomine, graui infirmitate tunc laborabat. Qui fratris audito interitu, pre dolore ualidius molestia corporis illi adaucta, et ipse post dies octo morte occubuit, et iuxta fratris speluncam more fidelium appositus est.



CAP. uI.---Quomodo rex pecuniam a Sidoniis perceperit, et Anglicum exercitum ad propria remiserit.

Post tam nominatorum principum lacrymosas exsequias, rex occasione assumpta mortis horum  uirorum et primorum sui exercitus, pecuniam pro dilatione obsidionis Sagitte urbis oblatam, clam omnibus suscipere consensit, dissimulans tamen pacem cum Sarracenis facere, sed opus quod cepit uelle perficere. Unde missa legatione Iaphet, Anglicos milites admonuit ut nauigio Acram descenderent, atque secum de obsidione et assultu urbis Sagitte agerent et tractarent. Qui ad regis iussionem exsurgentes, uelis purpureis et colore diuersi generis insignitis, protinus in altis malis Buzarum expansis, ac uexillis suis ostreis et sericis erectis, uenerunt, et in littore urbis anchoras iactantes hospitati sunt. Rex uero crastina die, secretariis et consociis suis accitis, Anglorum Danorumque primoribus dolorem suum aperuit de Hugonis interitu  et fratris illius occasu, et quantam in illis bellicarum rerum fiduciam habuerit: et ideo nunc eis defectis ac mortuis, necessario oportere obsidionem urbis Sagitte differre, et hoc tempore exercitum conuocatum relaxare. Hac regis sententia in populo iam diuulgata, dilapsus est exercitus; et Angli, Dani, Flandrenses uelis et remis iterato nauigio, salutato rege in terram natiuitatis sue reuersi sunt.



CAP. uII.---Rex pecunia Sidoniorum subleuatus, Tabariam rediit, et Geruasium loco Hugonis restituit.

Rex uero a Sagitta quindecim millia byzantiorum pro salute urbis accipiens, cum omni equitatu domus sue Tabariam diuertit, ut in ea custodiam  fortium uirorum disponeret, qui terram, quam Hugo dono regis obtinuit magnisque et assiduis preliis acquisitam subiecit, simili uirtute tuerentur, hostes arcerent, et transire eos montana nullo modo sustinerent. Quapropter Geruasium uirum illustrem et nobilissimum, de regno occidentalis Francie ortum, belli gnarum et assuetum, loco Hugonis restituit, ac preficit Tabarie et uniuerse regioni, sciens cum fidelem et bello acerrimum contra omnes gentilium, Sarracenorum, Turcorum, Damascenorum incursus.



CAP. uIII.---Rege Tabarie commorante, Ascalonite quingentos Christianos iuxta flumen Rames peremerunt.

Interea dum rex in his negotiis illic moram ageret,  uiri Ascalonite eius absentiam comperientes et noui exercitus recessum, Hugonis ac fratris eius interitum, legationem Sur, que est Tyrus, et Sagittam, que est Sidon, Baruth quoque, que est Baurim, cum festinatione dirigunt, ut in armis et copiis in unum die statuto conferantur; et sic Rames, que est Rama, et Iaphet in impetu assilientes, uiros Christianorum incautos aggrediantur, alios interimentes, alios captiuos abducentes. Qui usquequaque iuxta legationem Ascalonitarum conuenientes, ad septem millia equitum annumerati, in fortitudine uehementi in planitie camporum Assur et Rames, subitis clamoribus irruerunt, ubi peregrinos incautos et tante multitudinis nescios iuxta flumen,  quod Assur et Rames interfluit, reperientes mense Octobri feria quarta, ipso natali B. Dionysii martyris, lanceis et sagittis fortiter incurrerunt, quorum non pauciores quam quingenti detruncati et decollati sunt.



CAP. IX.---Ubi Ascalonitis Rames expugnantibus Rotgerus cum militibus obuiauit in pugnam.

Hac in potentia et uirtute armorum suorum tot peregrinis attritis, nimium gloriantes Ascalonite et ceteri gentiles regis Babylonie, mox adfuerunt in campestribus Rames ut expugnarent urbem, eius habitatores bello lacesserent, si forte aliqui prodirent ex ea, prout solitum semper eorum audacia habebat resistere. Erant hac die Christiani ciues et milites improuisi et immunes; equites uero non  amplius octo in urbis defensione et tuitione reperti sunt. Qui cum defensore suo quodam, Baldewino nomine, perterriti, omnes uires et apparatus regis Babylonie adesse arbitrantes, sine mora in equis celerrimis octo equites urbem egressi sunt, ac Iaphet intreuntes, nuntiauerunt Rotgero de castello Resset, qui urbi Iaphet preerat, et ceteris conchristianis quomodo Ascalonite et tota uirtus Babylonie campestria urbis Rames occupassent, et procul dubio sine intermissione ad urbis Iaphet menia properare. Hoc audito, quotquot erant equites in urbe Iaphet et pedites, ex subita admonitione Rotgeri a porta urbis accincti armis processerunt obuiam, appropinquantes hosti, ut menia et urbis introitum inimicis omni armorum genere et uirtute  prohiberent.



CAP. X.---De insidiis Ascalonitarum, et de uirtute Rotgeri et militum eius in prelio.

uerum Ascalonite et Arabes ex industria in latibulis montium qui ex aduerso sunt copias suas abscondentes, premiserunt uiros in equis, lancea et sagittis peritissimos, ut cursu rapidissimo usque ad urbis ianuam aduolantes uiros urbis longius protraherent, donec in insidias incidentes undique eos circumuenirent, et a latibulis erumpentes nescios et incautos alios trucidarent, alios captiuarent. At Rotgerus suique commilitones in armis parati obuiam exeuntes, cum Arabibus confligere non abstinuerunt, ac plurimum diei equestri contentione et discursu consumentes, graui uulnere uexati  et multo labore exhausti sunt. Tandem Christianis ex prospero successu longius insequentibus, Arabibus uero ex industria interdum cedentibus, hostiles copie a montanis progresse usquequaque nimie et innumerabiles apparere et appropinquare ceperunt. Sed Christiani licet hoc bellum a Babylonia transmissum estimauerunt, nequaquam formidine concuti potuerunt, fortiter resistentes, et in Domino Iesu spem uite ponentes, pro cuius nomine et amore omnem cognationem carnis et sanguinis reliquerunt.



CAP. XI.---De Gerhardo equite, cuius instinctu fuga ueruenit ad urbem Iaphet Christianus exercitus

 Ad hec Gerhardus quidam eques de domo regis Baldewini, qui partem redituum ciuitatis Iaphet pro militari obsequio obtinebat, mediis Christianorum turmis equo uelocissimo adfuit, uirtutem et copias innumerabiles inimicorum et adeo intolerabiles asserens, ut nunquam presens Christianorum manus has sufferre possit: et ideo consultius esse equites et pedites in urbis tutamina redire et menia defensare. Huius itaque uerba diffidentie alii uiri uehementer indignabantur, et formidolosos factos ad uocem Gerhardi arguebant, stare et repugnare adhortantes; alii uero consiliis Gerhardi acquiescere, nunc absente rege, acclamabant, nimio terrore concussi. Hoc enim dissidio in momento sic cetus Christianorum disturbati ac diffusi, communem inierunt  fugam contra Iaphet, quemadmodum apes a facie turbinis a uolare et dispergi solent.



CAP. XII.---Sarraceni Rotgerum fugientem insecuti, quadraginta Christianos ante urbem necauerunt.

Sarraceni autem et Arabes uidentes uiros formidine defecisse, fugamque arripuisse, non parce equos urgentes fugitiuos insequuntur. Quos atrociter lanceis et sagittis infigunt, preter eos, qui in porta ciuitatis euaserunt. Rotgerus uero et Gerhardus ceterique Christianorum milites, equorum uelocitate elapsi, in impetu fuge tardos ac miseros pedites conculcabant; nec erat fas ulli aut spatium freni retinendi a facie insequentis eos et persecuti. Sola spes uiuendi porta urbis erat, eam intrare contendentibus.  Sic tandem his graui insecutione urgentibus, his uero in grandi pressura portam obtinentibus, quidam Christianorum lento cursu tardiores exclusi, ante ianuam et urbis muros armis impiorum gentilium occubuerunt et ad quadraginta ibidem decollati sunt.



CAP. XIII.---Quomodo Sarraceni castellum Arnolfi obsidione diruerunt, prepositum ipsius arcis captiuantes.

Hanc itaque uictoriam Ascalonite adepti, nulla mora urbis menibus uim inferre conati sunt; sed capita decollatorum auferentes, gauisi prospero euentu belli, in terminos Rames reuersi sunt in tubis et buccinis, et in superbia magna castellum Arnolfi obsidentes quod uersus Ierusalem in montanis ad  regionem tuendam, iussu catholici regis muris et menibus edificatum prominebat. Illic biduo obsidionem facientes, et minas mangenarum et machinarum, adeo uiros inhabitantes exterruerunt, ut Gonfridus, custos ac prepositus arcis et turris Ierusalem, qui et huic Arnolfi presidio nunc preerat, uix uita impetrata, dextras Sarracenorum quereret, se in deditionem redderet, ac presidii ianuam hostibus aperiret: qui ingressi, muros presidii statim diruerunt, inuentos in ore gladii percusserunt, solum Gonfridum reseruantes captum Ascalonem deduxerunt.



CAP. XIu.---Ubi Sarraceni uictoria potiti, cum octo Galeidis nauibus unam nauem Dromonem Christianorum in portu Iaphet inuaserunt.

 Dehinc ab hac quarta feria post natalem S. Dionysii martyris sexta feria inchoante, Ascalonite triumpho suo letati et exaltati, octo Galeidas aptantes in eis uiros sagittarios ac robustissimos, constituerunt, qui usque Iaphet applicarent, estimantes Christianorum uires uel naues sibi occursare, quibus aduersari captione aut submersione ualerent. Et ecce in impetu magno et tubarum sonitu, orto mane, Ioppe applicantes, nauem immanissimam, quam appellant dromonem, diuersis rebus et uite necessariis onustam, in portu urbis a longe speculantur: quam undique aggressi, nimia impugnatione exspoliauerunt; duos solummodo uiros tum ad custodiendam eam relictos sagittis confixerunt. Ciues uero Christiani urbis Iaphet, considerantes Sarracenos  preualere, et custodes dromonis mortificasse, eamque rebus exspoliasse, subuenire in lancea, arcu et fundibulis properauerunt, quousque nauis illa pergrandis excussa et retenta est. Eam uero nauiculam, que dromoni ad leuiandum semper adherebat, Sarraceni in uirtute sua abruperunt, quam etiam multis diuitiis oneratam abduxerunt.



CAP. Xu.---Quod rex istorum malorum fama excitatus, cum sex millibus de Tabaria contra Ascalonitas profectus est.

Igitur tam grandi casu et infortunio bis et ter Christianis fratribus et eorum ciuitatibus disturbatis, subito fama per omnia uolitans auribus regis Baldewini in regione et ciuitate Tabarie grauiter insonuit, que uehementer eum de omnibus que  acciderant commouit, eo quod dimissis sociis et copiis, urbibus et locis Sarracenorum pepercisset, et quoniam sic eum in fraude predicte pecunie circumuenire presumpsissent. Unde sine mora Iaphet reuersus, quingentis equitibus in lorica et galea contractis, peditibus uero ad sex millia, Ascalonem in ultione suorum proficisci uoluit, et usque ad locum Palmarum, quia est terminus castello Beroart, quod duobus milliaribus distat a ciuitate Ascalone, profectus est.



CAP. XuI.---Quod rex suorum consiliis sine bello Ierusalem redierit, et Rorgius de Caiphas obierit.

Illic in loco eodem consilio cum suis habito, considerabat quia in hoc tempore nichil contra Ascalonem  assultus ei proficerent, uel in satis, uel in uineis siue in arboribus depopulandis, eo quod radicitus regione ante hos dies sepius uastata igne et preda, nichil intactum extra urbem reliquisset. Ciues uero et milites Arabes nequaquam a menibus urbis ullos suorum procedere permiserunt. De quibus rex in uindicta suorum acceptam iram animi sui mitigauit; et ideo Ierusalem cum domino patriarcha, ultione suorum dilata, reuersus est. Eodem anno Rorgius, qui dono regis Caiphas preerat, infirmitate ualida occupatus, longo tempore languit, donec tandem molestia corporis adaucta finem uite fecit, et in stillicidio porticus ecclesie Dominici sepulcri honorifice et catholice sepultus est.



CAP. XuII.---De quodam principe urbis Femie occiso per socium suum Botherum, quem ciues sui persequuntur.


Eodem anni tempore, quo rex Baldewinus Sagittam obsidere distulit, Anglicosque milites remisit, et Hugo de Tabaria in arcu et sagitta Turci occidit, quidam princeps ciuitatis, nomine Femie, qui longe lateque immensa potestate terre in circuitu preerat, eo quod Christianis et peregrinis satellitibus largus et propitius habebatur, a quodam Sarraceno, Bothero nomine, qui secum in militari obsequio et conuentione solidorum morabatur, plurimum inuidie et indignationis pertulit; donec tandem die quadam uisa opportunitate sue malitie in falsa fide ab eodem Bothero cenandi gratia inuitatus, fraude et absconditis in domo insidiis circumuentus, ab illius complicibus  interemptus est. Eo autem sic in dolo perempto, ciues ciuitatis tam crudelis facinoris ignari, nimia ira aduersus Botherum exarserunt, sepe animati in ultionem sui principis, et illorum contritionem, qui in eum manum mittere ausi sunt.



CAP. XuIII.---Bothero auxilium Brodoan implorante, Tankradus a ciuibus inuitatus non tamen intromissus est.

Botherus igitur in una turrium ciuitatis firmissima hospitatus, ciues habens suspectos, eo precipue quod Christiani essent, Brodoan principi ciuitatis Alapie occulte nuntios direxit, ut subito congregatis copiis descendens, ciuitatem Femiam occuparet et expugnaret, atque dextris inuicem datis, ciuitatem et regionem obtinerent. Hec Christiani et Armenii ciues intelligentes, exterriti sunt uehementer, eo quod  rursus dominio gentilis tyranni Brodoan subderentur. Et sub manu traditoris Botheri constituti, Tankrado nuntios dirigunt, eo quod uir Christianus et bellator precipuus fuerit, quatenus assumptis uiribus et sociis, ad eos transiens, primatum ciuitatis et regionis apprehenderet ac deinceps obtineret. Qui illico septingentis collectis equitibus, mille uero peditibus ad ipsam ciuitatem profectus, minime intromissus est. Uniuersos enim ciues et primos urbis Botherus, traditor sceleratus, blandis promissis et magnis muneribus corruperat; ac minis et terroribus animos et corda cunctorum infregerat.



CAP. XIX.---Tankradus ad tempus recedens, post Pascha urbem Femiam obsidione uallauit.

Tankradus quidem uidens sibi ciues auersos, ante  urbis menia tentoria locauit; ac trium hebdomadarum spatio illic consummato, in uniuersis assultibus suis nequaquam proficere potuit. Sic omnes traditor auertit. Ieiunium quadragesimale iam mediatum processerat. Igitur Tankradus uidens quia nichil hoc tempore proficeret, amotis castris Laodiceam et Antiochiam reuersus est. Non longe ante hoc Laodiceam obsederat, ac superatam sibique subiectam de manu regis Grecorum et suorum custodia in suam redegit potestatem. Post hec celebratis octo diebus sancti Pasche ritu et honore Christianorum, Tankradus readunatis sociis et uiribus, Femiam descendit, undique machinas et mangenas applicans, ut sic forte superata ciuitas in  manu sua, et non in manu Brodoan, redderetur, et ciues cum traditore punirentur.



CAP. XX.---Quomodo Tankrado Femiam expugnante, duo filii principis occisi auxilium illi dederunt contra Botherum.

Interea dum frustra assultibus et machinis circa hanc laboraret et minime ciues absterreret, diesque plurimi iam preterirent, duo filii principis ciuitatis in fraude occisi, qui, patris morte audita, uix de manu Botheri in umbra noctis elapsi, Damascum effugerant apud cognatos suos illic moram facientes propter metum Brodoan et Botheri; nunc audientes quia denuo Tankradus Femiam obsederat, et Brodoan nichil aduersus eum poterat, nuntios Tankrado miserunt quomodo sibi in auxilium et ultionem sanguinis  patris sui uenirent, si utile et acceptum sibi suisque uideretur. Tankradus autem, nuntiis eorum auditis et benigne remissis, libenti animo eos sibi in auxilium adfuturos annuit, fedus cum eis percutiens de omnibus que circa urbem et aduersus ciues et Botherum acturus esset. Hi uero, iuxta quod deuouerant, centum milites Arabes et Turcos sumentes, Femiam usque in castra Tankradi uenerunt, cui in hunc modum locuti sunt: Terra et ciuitas hec sedes et patris et antecessorum nostrorum fuit; sed inuidia et auaritia Botheri ab hac eiecti, sumus facti exsules: et ideo nunc apud et refugium et auxilium querimus, fidem querimus et inimus. Si hec menia apprehenderimus, non inuidemus; nichil spei in eius recuperatione querimus; sed cum  beneuolentia tibi concedimus; nobis post hec, que tibi in animo uidentur, pro militari obsequio facies et rependes. Sic dextris datis, super his omnibus Tankradum beneuolum et sibi satisfacientem repererunt.



CAP. XXI.---Ubi a Christianis urbe uallata, Botherus cum ciuibus suis se tradidit manibus Tankradi.

Nec mora, assultus assidui et iactus lapidum sine intermissione a foris fiunt; sed frustra omnia uidentur fieri, donec tandem uallo tota circumfoditur ciuitas, ne cui deintus aliquo patente exitu, ciues fame sic arctati, et traditor, qui in ea habitabat, in manum et traditionem Tankradi redderentur. Quod et actum est. Ciues enim et idem traditor fame intolerabili  oppressi, et uim Tankradi ultra sufferre non ualentes, sibi parci rogauerunt, dextrasque sibi dari ciuitatis portas promittentes aperire. Dehinc Tankradus a suis consilio accepto, eo quod longe obsidionis tedio fatigati essent, et iam usque ad Augustum mensem consedissent, petitioni Botheri et ciuium acquieuit, uidelicet ut Bothero dextram daret, ciuibus parceret, urbem pacifice intraret, redditamque obtineret. Et ita factum est, tradita ciuitate.



CAP. XXII.---Ubi filii principis occisi Tankradium rogant ut Botherus occidatur.

Filii autem principis occisi hec indignantes, Tankradum obnixe precatum conuenerunt, dicentes: Tam nefarium hominem, et tam nequam traditorem,  non debere recipi aut uite reseruari, sed omnino de terra deleri. Quibus Tankradus in omni mansuetudine sic respondit: Fidem, quam promisimus isti, quem satis peruersum scio ac periurum, non est Christiani moris uiolare, sed nostrum est, omni populo fidem et ueritatem seruare: ideoque huic concedimus uitam cum salute membrorum; complices uero illius, quibus non indulsimus, in manu uestra siue ad mortem, siue ad uitam habeantur in ultione sanguinis patris, cum ab hac obsidione primum pedem auerterimus, et noster exercitus in sua reditum parauerit, uobis autem in omnibus commodis uestris manus mea non deficiet.



CAP. XXIII.---Quomodo Tankrado uictore Antiochiam reuerso, filii principis occisi persecuti sint amicos Botheri.


Post hec uerba Tankradus, ciuitate sibi tradita, et tutela suorum in ea constituta, Antiochiam cum Bothero et ceteris obsidibus remeauit in fide data et suscepta; filios uero in dolo occisi principis in regione ciuitatis plurimis prefecit locis. Hi autem filii in regione hac post discessum Tankradi commorantes, complices Botheri iuteremerunt, reos patris sui interitus, aliosque conscios et reos eiusdem necis crebris insidiis comprehensos, aut membris debilitauerunt, aut laqueo iugulatos suffocauerunt.



CAP. XXIu.---Qualiter Baldewinus rex exercitum Turcorum contra se uenientium cum quindecim armatis explorauerit.


Dehinc post mortem Hugonis rex Baldewinus a Tabaria et terra Suet eodem anno, celebrato ibidem Natali Domini, Ptolemaidem reuersus est anno regni sui octauo ut quiesceret a labore itineris. Ibi statim illius innotauit auribus quomodo princeps et rex ciuitatis Damasci, de genere Turcorum, arma et apparatum contraxisset ad obsidendam Tabariam et Geruasium loco Hugonis restitutum expugnare decreuisset, et regis uirtutem non ultra timere. Hoc audito, rex subito paucis assumptis copiis, circiter quadraginta milites, ad resistendum Turcis properauit; et maritima relinquens, quindecim sociis adolescentulis in armis et equo peritissimis et ceteris  electis, ad montana tendens, totum exercitum et uires Turcorum explorare audacter precessit. Erat autem uirtus Turcorum ad tria millia uirorum pugnatorum. Iam quidem omnibus exploratis copiis et uisis tentoriis, caute per deuia et notas semitas ad societatem suorum reuersus est.



CAP. XXu.---De quinque Turcis a rege Baldewino honorificatis, quorum instinctu tria millia Turcorum in fugam uersa sunt.

uix arma sunt deposita, uix equi frenis et sellis spoliati, et ecce quinque Turci adsunt in castris regis facto uespere. Qui legati ceterorum, de diuersis negotiis et pace componenda loquentes plurimum et agentes, tandem benigne suscepti; muneribus  quoque pretiose uestis, uasorum argenteorum byzantiorumque onerati, et amicis uerbis a rege commendati, post plurimum sermonis ad castra redierunt. Hac igitur gratia et honore hi quinque a rege nonestati, ex tunc et deinceps parti illius nimium fauere ceperunt; uirtutem quoque et apparatum illius septies magnificare, et inter cetum Turcorum extollere quam uidissent, uolentes illi reddere dignam uicem omnium bonorum et donorum que eis rex largitus est. Turci itaque et eorum ductores hec a suis intelligentes, et multum eis de omnibus que referebant credentes, magna formidine concussi fugam inierunt, undique celum et terram nocte operiente.



CAP. XXuI.---Rex, Turcis fuga dispersis, conuocato exercitu, Hierosolymam tendit, et in cauite ieiunii morem cineris impleuit.


Hoc a delatoribus rex comperto insecutus est eos prima diei aurora exsurgente, donec per regionem et muros Damascenorum fugiendo elapsi sunt. His uero in sua tutamina elapsis et clausis, rex reditum suum fieri abhinc constituit, donec per dies aliquot Bethlehem ueniret, ubi in die Epiphanie solemniter coronatus est. Ibi diebus octo moram faciens in diuersis negotiis rei militaris, Iaphet, deinde Naplis, quam dicunt Samariam, quam idem rex Baldewinus sine apparatu bellico subiecit, profectus est ad disponendas has ciuitates, ne aliqua uersutia et dolus his aduersari posset. Exinde post dies nouem, de  uniuersis locis per circuitum sociis conuocatis, rediit Ierusalem mense Februario, ubi capite ieiunii inchoante, in monte Sion Christiano more cinere asperso capiti de manu Baldewini, episcopi Cesaree Cornelii, ritum quadragesimalem peregit.



CAP. XXuII.---Quomodo rex contra tria millia Turcorum properans, conductum habuerit sacerdotis Christianorum Syrorum.

Sic itaque initiato tempore quadragesimali, proxima die, quingentis militibus assumptis ex consilio cuiusdam Syri, nomine Theodori, cui innotuit quomodo Turci a Damasco descendissent ad tria millia in antiqua ualle Moysi, ad quoddam presidium firmandum, ne cui de gente regis illic negotiandi causa uia pateret: iter mouit ad destruendum presidium,  quod Turci rogatu et consensu Arabum illic collocauerant, ad interdicendum transitum uniuersis Christianis. Dehinc octo diebus per fetentia flumina Sodome et Gomorrhe, et deserta loca, et per montium difficultates gradiens, cum uniuersis sociis suis graui defectione oppressus, ad habitationem quorumdam Syrorum Christianorum peruenit. Ubi hospitio demoratus, ac satis refocillatus et ipse et uniuersi ipsius sequaces fuere. Intelligens itaque quoniam Christiani essent, sacerdotem illorum accersiuit sciscitaturus ab eo de nouo presidio et Turcorum intentione, ac de omnibus ab eo consilium requisiuit. Qui dilaculo exsurgens cum rege, in fide et ueritate triduo iter fecit, ductor uie et regionis illi factus, donec tandem rex conductu ipsius in loco tuto  non longe a presidio et Turcis hospitio requieuit.



CAP. XXuIII.---Quomodo sacerdos Syrorum in castra ueniens Turcorum, suasionibus suis omnes fugere compulerit.

Altera uero die illucescente, idem sacerdos et conuiator surgens castra Turcorum intrauit, aliterque omnia eis referens quam essent, in hunc modum locutus est: Rex Baldewinus, cum ingenti manu a Ierusalem descendens, tantillum mansionis, quod nobis erat, deuastauit; nos dispersi sumus, de quibus solus ego ad uos perueniens, uix aufugi, ut nuntiarem uobis, ne eius arma et copias exspectetis: non enim amplius eius comitatus et apparatus a uobis habetur, quam milliaris unius interuallo. Hoc denique audito nuntio, metus tantus uniuersorum  corda ex Dei uoluntate inuasit, ut sine mora tentoria sua ibidem relinquentes, uniuersam fugam maturarent. uix tenebre sunt remote, uix mane illuxit, et ecce rex Baldewinus in sonitu tubarum et armorum strepitu uallem descendit; sed Turcorum neminem reperit, neminem occidit, neminem cepit: nam tota nocte illa non lente fugam inierunt.



CAP. XXIX.---De Arabibus in cauernis montium absconditis, quos rex igne et fumo exire cegit.

Arabes autem, quorum consilio Turci a Damasco illuc conuenerant, uite diffidentes, in cauernis montium et cecis latebris, subito ut mures absconditi a facie regis, disparuerunt cum armentis et supellectile, que in auxilium edificandi presidii illuc congesserant. Rex uero cum exercitu suo uallem descendens,  cauationes totius regionis perlustrans, ora cauernarum fixis tentoriis obsedit. Sed nec sic uiros cogere ualens ut prodirent, tandem igne et fumo suscitato ante ora cauernarum, uniuersos exire arctauit: quorum mox alii armis exstincti, alii capti et ad sexaginta abducti sunt, omnibus spoliis eorum de antro sublatis, cum asinis plurimis, bobus. ouibus et hircis.



CAP. XXX.---Rex adeptus uictoriam, preda onustus Ierusalem reuertitur, et loca regni sui uisitans consolatur.

Rex igitur his prospere gestis, cum omni manu sua et preda, quam acceperat, regressus est usque ad torrentem Iordanis, Syros confratres et conchristianos e cunctis locis regionis congregans, et ad  sexaginta secum abducens propter metum Arabum: ubi preda inter regem et milites diuisa est. Deinde transacto biduo, rex cum preda sua, que sibi in tertiam partem diuisionis contigerat, Ierusalem ascendit, cui in iucunditate et letitia uniuersi Christianorum peregrini et ciues occurrerunt. Post hec quatuor diebus euolutis, a Ierusalem Iaphet descendens, ibidem aliquam moram fecit. Sed et Acram ueniens, plurimum illic de negotio regni sui tractans, Pascha propinquante, in ipsa Cena Domini Ierusalem repedauit, ubi in hac sacra solemnitate Dominice Resurrectionis gloriose et catholice coronatus est. Post dies uero octo, iterato itinere, per castella et ciuitates Ptolemaidem descendit; quin et Tabariam  profectus est ut suos aduersus Turcorum insidias et minas militari solatio corroboraret.



CAP. XXXI.---Quomodo Ascalonitis Ioppen obsidentibus, ciues urbis a rege consolati, contra eos portis egressi preualuerunt.

Et ecce Ascalonite gaudentes eius absentia, ad tria millia exierunt in planitiem camporum ciuitatis Rames. Sed nichil in facto suo proficientes illic, in ira magna uenientes, Ioppen obsederunt. Hec fama tam crudelis in auribus regis iam de Tabaria Ptolemaidem reuersi, ut innotuit, sexaginta uiros armis et bello strenuos, nauigio Iaphet ad subueniendum ciuibus direxit, et ut eis nuntiarent, quomodo sine mora rex adunata manu eos subsequeretur. Audientes autem ciues quoniam auxilium regis preuenisset  et rex in breui subsequeretur, aperientes portas egressi sunt ad resistendum inimicis; ac utrinque committentes, Sarracenorum octodecim ceciderunt; Christianorum uero tredecim occisi sunt. Reliqui uero Sarracenorum estimantes regis presentiam, et ideo ciues audacius nunc resistere, Domino Iesu suos prosperante, fugam inierunt. Quos Christiani fortiter insequentes, solummodo sexaginta equos eorum in sagitta et lancea percusserunt; nullum tamen ex his apprehenderunt. Nec mora, rex, sicut promiserat, Iaphet uenit in magno apparatu armorum; sed uictoria, Deo opitulante, a suis ciuibus anticipata, optata requie illic cum suis usus est.



CAP. XXXII.---Ubi Ascalonitas, contra Christianos presidium edificare uolentes, rex in fugam cegit.


Quatuor deinde diebus transactis, rex Ierusalem rediit ut disponeret regnum, et sic aliqua quiete frueretur. Cum subito ad aures illi peruenit quomodo rursus Ascalonite, Turcis in conuentione solidorum a Damasco accitis, presidium firmare decreuerunt ad expugnandum castellum, quod dicitur ad S. Abraham, et destruendum quod tunc quidam Walterus, cognomine Mahumet, post mortem Rorgii dono regis susceptum, tuebatur. Hoc rex sinistris nuntiis comperiens, septuaginta probis militibus electis et assumptis, illuc festinus uia secessit, et apud S. Abraham nocte hospitio quieuit. Mane uero cuiusdam sexte ferie exorto, laxatis equis et frenis, in impetu magno et cornuum stridore uociferantiumque  tumultu Ascalonitarum castra inuadit: quos inscios ac tam repentino turbine stupefactos protinus in fugam cegit.



CAP. XXXIII.---Christianis prede intentis, et ab hostibus pene preuentis, rex adfuit auxilio hostibus plurimum spoliatis.

At sui Christiani, auaritia rerum hostilium excecati, et in tentoriis inimicorum nimium studentes ad congreganda spolia et asportanda, belli et armorum obliti sunt. Ascalonite et Turci hec considerantes, quomodo magis prede quam fugitiuis hostibus intenderunt, usquequaque readunati prelium cum eis committentes, quinque de egregiis regis militibus peremerunt, inter quos Hugo de Cassel et Albertus, Apostolius cognomine, armis exstincti  sunt; uerum rex, Deo auxiliante, uix recuperatis uiribus suorum inualescens, uictoriam tandem adeptus est. Nam triginta ex inimicis in gladio eius ceciderunt, et sexaginta abducti, alii diffugio elapsi sunt. Rex uero et sui camelos triginta tres, equos sexaginta octo, cum preda et tentoriis multis Ierusalem abduxerunt in letitia et exsultatione super hac uictoria iucundati.



CAP. XXXIu.---Ascalonite ante Ierusalem assultus facientes, ad quinque corruerunt.

Interea Ascalonite sue contentionis minime obliti, Ierusalem in armis et copiis confluxerunt, per diem illic in equorum discursibus cum pueris confligentes. Sed quinque illorum, post plurimum contentionis  sue, cum equis et spoliis illic capti fuisse referuntur. Christiani uero pedites, qui illic ad resistendum processerant, septem decollati fuisse perhibentur. Nam terrores et mine gentilium multum represse sunt.



CAP. XXXu.---Quod rex Baldewinus negotiatores Babylonie iuxta Iordanem inuaserit et exspoliauerit.

Post hec diebus aliquot transactis, nuntiatum est regi quomodo negotiatores Babylonii adfuturi essent trans flumen Iordanem in umbra et silentio noctis, ac descensuri ad Sur, Baurim et Sagittam ad mittendas merces Damascum, et multum prede posse eum ex his capere, et gentis sue inopiam subleuare. Qui omnibus ex ordine auditis, sexaginta milites assumens  et de nocte consurgens, ad oram fluminis descendit. Sed mercatorum copias uidens esse nimias, facie ad faciem cum eis confligere distulit; sed ab eis clam nunc declinans, nec mora, extremos fortiter inclamans et incurrens, undecim gladio strauit, quadraginta captiuos tenuit, camelos undecim Zucra, quatuor onustos et ceteris pigmentis rebusque pretiosis, decem et septem uero oleum et mel portantes Ierusalem captos abduxerunt. Quorum abundantia tota regio peregrinorum releuata et confortata est.



CAP. XXXuI.---Ubi Baldewino comite per Gozelium de captiuitate redempto, Tankradus inimicus eius factus est.

Post hec in anno octauo reni regis Baldewini,  Gozelinus de Turbaysel, miles fidelissimus, Baldewinum de Burg, cuius dono pro militari obsequio terram et regionem obtinebat, de manu Geigremich, Turci potentissimi, centum millia byzantiorum dans redemit: que ab omnibus principibus et uiris Christianis, paruis et magnis, et uniuersis locis et ciuitatibus fidelium plurima prece impetrata collegit. Sic itaque Baldewino redempto, et in ciuitatem Rohas cum omni honore relato, Tankrado autem ab eadem ciuitate quam susceperat in custodiam excunte, semper inimicitie et inuidia inter ambos principes adeo excreuerunt, ut congregata manu alter alteri preda et insidiis nocere et aduersari non abstineret.



CAP. XXXuII.---Baldewinus a Tankrado uictus obsidetur, sed Gozelini industria, et Geigremich, principis Turcorum, instantia liberatur.


Tandem quadam die, hic ab Antiochia, hic a Rohas, in apparatu et armis cum copiis egressi, grauiter bellum commiserunt. Sed ex Baldewini societate plurimi cesi et exsuperati sunt, ac plures capti; ipse uero Baldewinus uix a campo effugiens, in ciuitate Tuluppe a Tankrado et suis obsessus est. Gozelinus uero, qui a campo et hostibus uix euaserat, sciens Baldewinum a Tankrado obsessum, profectus est ad Geigremich, multum instans et obsecrans ut subueniret sibi mutua gratia confederato, et a Tankradi obsidione tam nominatissimum et cognatum regis Ierusalem liberaret. Qui statim quadraginta nullibus Turcorum accitis, ad Tuluppam se uenturum  in Baldewini liberationem statuta die, per omnem regionem notum fieri decreuit, qua undique ad eum copie sue illic conuenirent. Tankradus hanc Turci constantiam in liberatione Baldewini intelligens, castra amouit ab obsidione; et Baldewinus in ciuitate Rohas, preteritorum immemor malorum, in letitia et exsultatione ingressus est.



CAP. XXXuIII.---Qualiter Henricus, Romanorum imperator, Conradum stabularium suum per regem Grecorum receperit.

Eodem quoque tempore Conradus stabularius Henrici tertii Romanorum imperatoris, uir preclarus in omni actione militari, ex legatione et petitione ipsius imperatoris facta ad regem Grecorum,  regis uero facta ad regem Babylonie, a carcere et uinculis eductus est, et ob causam dilectionis et mutue retributionis, Alexio, regi magno Grecorum, restitutus. Rex Alexius, Conrado uiuo et incolumi recepto, plurimum gauisus est: quem magnificis donis honoratum, Henrico imperatori Romanorum super omne aurum et argentum, super ostra et lapides pretiosos acceptum remisit, nichil dulcius et pretiosius uidelicet in auro et argento, in ostro et lapidibus pretiosis arbitrans illi posse sufficere.



CAP. XXXIX.---Quod Bemundus de Italia cum exercitu reuersus, Dyrrhachium, Grecorum urbem, obsederit.

Post hec in anno secundo restitutionis Conradi, Bemundus a diuersis regnis Gallie et Italie, collecto  exercitu Christianorum nauigio ualonam descendens, hanc subito occupauit, uniuersaque loca, que in circuitu erant de regno Grecorum, superata subiugauit. His subiugatis, Dyrrhachium, ciuitatem magnam, rebus et omni uirtute ciuium ac militum potentissimam diuertit; et in circuitu murorum tabernacula extendens in multitudine graui obsedit. Erant enim illi duodecim millia equitum pugnatorum, et sexaginta millia peditum uirorum bellatorum.



CAP. XL.---Qualiter Conrado in Italia commorante, Bemundus, menia Dyrrhachii urbis impugnauerit.

Conradus ab imperatore Grecorum remissus,  tunc in Italia moram fecit propter graues discordias, que inter dominum imperatorem Henricum filiumque eius Henricum u regem inuidia et iniquorum consilio exorte erant, ne in aliquo eorum fauore intendens, alterutrum grauiter molestaret. Obsidione itaque tempore ueris undique locata, Bemundus machinas et tormenta lapidum fieri instituit quibus urbs oppugnaretur. Sic diebus multis menia et turres crebro ictu lapidum minuebat, ciuesque et omnes inhabitantes uehementi assultu uexabat. Ciues uero econtra ollas igneas aqua inexstinguibiles fomite refertas machinis intorquebant, ac diuersa genera incendiorum in omne opus machinarum illius iactantes, sagittis et fundibulis in omni uirtute resistebant: nam res illis pro anima erat.



CAP. XLI.---Quomodo regi Grecorum aduenienti Bemundus in bello occurrerit, Dyrrhachium amplius impugnans.


Tandem cum plurimo assultu et arte bellica urbem ciuesque uexaret, et iam omne tempus estatis in rebus bellicis consumpsisset, rex Grecorum adunato innumerabili exercitu, in campos urbis Bothilie descendit ut urbi Dyrrhachio subueniret, et Bemundum ab obsidione et uniuersum comitatum illius effugaret. Locatis itaque imperatoris tentoriis in prefatis locis et campis, qui itinere diei unius distant a regione Dyrrhachii, milites imperatoris, non solum aduene Galli, qui conuentione solidorum imperatori militabant, sed et Turcopoli, Comanite et Pincenarii, ad decem millia conglobati, armati et  loricati in lancea et sagitta, Bemundum et suos in castris aggredi statuerunt. Sed Bemundus, a delatoribus re comperta, superuenientibus in aperta camporum planitie occurrit; et prelia in impetu committens, mille in gladio et lancea et sagitta peremit, ceteros in fugam usque ad tentoria imperatoris remisit. Post hec Bemundus grauius assultum ad urbis Dyrrhachii ruinam iterauit, machinas et tormenta applicans ut custodes territi ex noua uictoria quam adeptus erat portas sibi aperirent. Sed urbis defensores minime adhuc minis et assultibus his mellescere aut absterreri poterant: sed omni conamine et bellica arte uim inferentibus resistebant.



CAP. XLII.---De trecentis militibus Bemundi occisis a Turcopolis.


Dehinc die quadam cum Bemundi copiis uictualia et equorum pabula defecissent, milites trecenti, pedites septingenti ad contrahendas predas in regione Grecorum directi sunt. Quibus infinita multitudo Turcopolorum, Comanitarum et Pincenariorum, militum imperatoris in occursum adfuit; et bello grauiter commisso, milites Bemundi ad trecentos illic occisi sunt, plures uero abducti.



CAP. XLIII.---Ubi principes Italie, donis Grecorum corrupti, Bemundum ab obsidione auerterunt.

Cum he contentiones, insidie, quotidiane incursiones, grauissime cedes iam fere per annum hinc  et hinc fierent, et Bemundi exercitus diutine obsidionis tedio grauaretur, plurimi subtraherentur, naualisque collectio attenuata pre panis et ceterarum rerum inopia in Italiam nauigasset; imperatoris uero naualis uirtus in omni ciborum et armorum abundantia immitteretur, Wido, filius sororis Bemundi, Willhelmus Claret et ceteri primores exercitus, pecunia et blanditiis imperatoris corrupti, Bemundo diuersas et graues opiniones opponentes, nunc ex ciborum inopia, nunc ex populi et naualis exercitus dispersione, nunc ex imperatoris urbi immissa opulentia, eum ab obsidione auertere conati sunt et amicitia imperatori confederari.



CAP. XLIu.---De reconciliatione Bemundi cum rege Grecorum, data per ipsum licentia Ierusalem tendentibus.


Ad ultimum uero uidens Bemundus suos defluxisse, plurimos ad auxilium imperatoris migrasse, et minus ac minus in assultu urbis eos laborare, consilio suorum credidit; et sic imperatori in magnitudine et pondere ineffabilis auri, argenti et ostri pretiosi reconciliatus est. Reconciliatus uero, donis et thesauris infinitis susceptis, nauem ascendens in Apuliam regressus est, omnibus deceptis et minime remuneratis qui secum longos labores et belli pondera circa Dyrrhachium pertulerunt. Hi uero, agnita Bemundi fraudulentia et eius recessione, imperatoris exorarunt clementiam, ut pacifice per  regnum eius usque in Ierusalem uiam eos continuare permitteret. Imperator uero post hanc compositam pacem Constantinopolim reuersus, omnibus per regnum suum transeundi uiam sine ullo impedimento concessit, sicut Bemundo et cunctis primoribus Gallie et Italie, illic tunc temporis presentibus, iureiurando promisit et affirmauit quando confederati sunt.



CAP. XLu.---Baldewinus rex, contractis copiis, Sidonem obsedit.

Eodem quoque anno, autumnali tempore instante, Baldewinus rex, contractis undique copiis a mari et terra ex diuersis nationibus regni Italie, uidelicet Pisanorum, Genuensium, uenetorum, Malfetanorum omniumque eorum qui more predonum expugnare  et exspoliare solent nauigantes, ciuitatem Sagittam obsedit tam mari quam terra in mense Augusto, mangenellis et machinis muro a terra in circuitu applicitis; malis uero nauium turritus belloque paratis, uersus aquas in manu forti erectis, expugnans eam diebus multis, et in uirtute multa suorum sepius eam fortiter assiliens.



CAP. XLuI.---De nobilissima matrona gentilium, quam Baldewinus rex per milites suos ceuit cum quatuor millibus camelorum.

Hac facta et ordinata obsidione, post aliquot dies regi per delatores innotuit qualiter matrona quedam nobilis et locuples nimis de regno Arabie cum innumerabili grege camelorum, boum, ouium, hircorum  trans Iordanem secus montana propter pinguia pascua accubuisset, et cum ea uiros circiter quingentos, diuites in armentis et pecore, illic cum omni clientela sua in tuto consedisse. Qui illico Wilhelmum, filium Roberti Northmannorum principis, clam ascitum Ierusalem remisit, ut militibus, quos in ciuitate tuenda reliquerat, assumptis, cum peditibus trans Iordanem festinaret, atque Arabes Sarracenos incautos et in tuto gregem pascentes inuaderet, et uiros ac feminas cum uniuerso grege captiuaret. Ille uero iuxta edictum regis Ierusalem accelerans, ducentos equites simul quingentos pedites assumpsit, cum quibus uada Iordanis preteriens, subito irruit cum omni manu sua in custodes camelorum. Sed resistentes plurimum, et se suumque  gregem defendentes in arcu et sagitta Sarracenos repererunt. Tandem Willhelmus et sui preualentes, solum duobus uiris egregiis ex suis peremptis, plurimos ex gentilibus exstinxerunt, plures captiuantes cum puellis et pueris teneris et matrona nobilissima prenominata. Camelos uero ad quatuor millia cum ceteris armentis, predam scilicet inestimabilem, Ierusalem adduxerunt, quorum mutuatione plurimum aurum acceptum, iussu regis militibus diuisum est.



CAP. XLuII.---De duabus turribus Sidonis, quarum altera diuino nutu subuersa est.

Interea rex turrim quamdam ciuitatis Sagitte ampliori assultu et crebro ictu lapidum dum irrumpere conaretur et fere perforasset, consilio Arnolfi clerici et cancellarii animus regis repressus est, ne  hanc ulterius lapidum iactu toties quassatam attereret: dicebat enim tam egregium opus minime duobus millibus byzantiorum posse reedificari, et hanc sine ruina et lapidum iactu post paucos dies in manu regis traditam reseruari. Erat et alia turris, in qua apostate et preuaricatores fidei ex Prouincia de comitatu Reymundi ad defensionem positi resistebant, qui ligno Dominico, quod rex a Ierusalem detulerat ad protegendum populum Dei, deridentes illudebant, et sibi contrario crucem facientes et in culmine eiusdem turris figentes, sputo et urina ipsi insipientes et maligni inhonorare presumebant. Quod pius rex et omnis populus deplorantes, Deum celi flebili uoce inuocant, ut, fontem misericordie sue aperiens, apostaticis uiris et stultis Sarracenis  demonstrare uelit quod non recte agentes diuine maiestati blasphemiam irrogare presumpsissent. Mox eorum precibus exanditis, absque hominum labore sic turris illa concussa et diruta est, iam uespere mundo imminente, ut lapis super lapidem non remaneret, et increduli homines ruina illius suffocati obruerentur. Rex et sui hanc potentiam Dei uidentes, per hanc turrim intrare ciuitatem disponebant. Sed quia nox incumbebat, uespere consilio inter se habito, dilatum est dum dies illuscesceret.



CAP. XLuIII.---Quod Christiani nauale certamen inierunt contra Babylonios, in auxilium Sidoniis missos.

 uerum nocte eadem a regno Babylonie uiri et arma copiosa in multitudine quinquaginta nauium et triremium octo, quos dicunt Cattos, adfuerunt ciuibus Sagitte in tubis et cornibus Ptolemaidum applicantes; sed per diem a turbine uenti sibi contrarii aliquantulum impeditum est eorum iter. Quod prepositus ciuitatis Accaron intelligens, regi noctu festinata legatione fecit innotescere quominus prouisis hostilis turba nocere posset. Mane uero orto, a Tripoli ciuitate pariter multitudo nauium in manu forti et intolerabili armatura Babyloniis uires addidit, quatenus portum ui obtinentes stationem fidelium nauium et regis obsidionem amouerent. Christiani uero uidentes a longe in manu forti et intolerabili gentes applicare, a portu egressi sunt ut resisterent,  ac plurimo naualis belli impetu eum eis confligentes, diu alternis incursibus immorati sunt. Sed uim tantorum non ualentes sufferre Christiani, uix ad aridam et nequaquam ad portum fugam inierunt, tribus suorum nauibus superatis et captis, ac uniuersis in ea repertis cesis et decollatis. Sarraceni uero in manu robusta portum obtinuerunt.



CAP. XLIX.---Rex cum Babyloniis dimicans, uictoriam obtinuit, plurimis sociorum occisis.

Dehinc proxima die Sarraceni milites loricati et armati portas urbis egressi cum suis copiis, usque ad tentoria regis in uirtute sua astiterunt, regem expugnare et effugare arbitrantes. uerum rex prescius populi in se irruentis, occurrit cum quingentis solum equitibus, quatuor uero millibus peditum,  bellumque crudele committens circiter mille quingentos occidit ex eis in ore gladii; ceteram uero multitudinem, quadraginta scilicet millia, fugientem ad presidia ciuitatis insecutus est. Ex regis autem exercitu ipsa die quingenti cecidisse referuntur. Cecidit et Giselbertus de castello quod dicitur Cuiun, uir illustris et ualde militaris, post plurimum hac die certaminis sui laborem: quem rex et sui planxerunt plurimum, more fidelium eum sepelientes. uespere iam facto, et Sarracenis in presidium fugatis, rege uero adhuc incolumi campum in uictoria obtinente, fidelis legatio sibi innotuit ut nequaquam lucem future diei operiretur, propter Turcos, quos mercede triginta millium byzantiorum a Damasco sibi Sidonii asciuerant. Erat autem numerus eorum  ferme ad quindecim millia.



CAP. L.---Rex propter Turcos tentoria sua incendens et ab obsidione recedens, uenationi paulisper indulsit.

Rex ergo credulus fideli legationi, cessit salubri consilio, ac cunctos uulnere grauatos Ptolemaidem premittens, immisso igne propriis nauibus cunctisque machinis ac tentoriis, uespere imminente, dum in cinerem et fauillam redigerentur ipso in campo diem prestolatus est. Die uero agnita, rex castra mouit ab obsidione, et Accaron tendens, in montanis hac die moram fecit, ac arte uenatoria recreatus, solito more et cursu canum apros uexans, circiter quinque cepit, curas et casum suorum interim obliuioni dans.



CAP. LI.---Populus Christianus de reditu regis letitia perfunditur.


Interea in urbe Accaron grauis luctus et desolatio erat inter uiros et mulieres, eo quod de uita et salute regis uniuersa eos latebant adhuc, et multos suorum cecidisse, ac omnem apparatum nauium castrorumque in flammas redactum audierant. Post hec aliqua mora habita, rex a uenatione et montanis egressus, Ptolemaidem intrauit. Quem omnis populus Christianorum quasi rediuiuum in uoce exsultationis suscipiens. pre nimio gaudio lacrymatus, caput et manus illius plurimum deosculatus est.



CAP. LII.---Requisitio Turcorum a Sidonus de promissione pecuniarum taxatarum.

Et ecce, rege ab obsidione regresso, et Acre in  gloria et letitia suscepto, Turci a Damasco cum nimio apparatu equitum ante portas et menia Sagitte adfuerunt; sed foribus clausis, minime intromissi sunt. Tunc quidam, Dochinus nomine, preses Damasci ac princeps militie Turcorum, triginta millia bysantiorum a primis et incolis ciuitatis requisiuit, eo quod in auxilium eorum accersiti fuissent, et Baldewinus rex, audito eorum aduentu, obsidionem distulisset. uerum ciues et primi ciuitatis nequaquam assequi se tantam posse pecuniam asserentes, omnem prorsus pactionem illis negauerunt, dicentes timore uite tot millia byzantiorum illis se promisisse ut magis ad auxilium eorum animarentur, dum tanta illis pecunia offerretur. Hec Turci et eorum principes audientes, uehementer in  ira exarserunt, urbemque per dies decem oppugnare non cessantes, nunc uim, nunc minas inferebant, regem Baldewinum ad internecionem eorum se reuocare affirmantes. Tandem Sidonii Turcorum assultibus grauati, minis eorum desperati, nouem millia byzantiorum obtulerunt. Que sepius Turci refutantes ad extremum tedio uicti, regisque uires et impetum metuentes, hoc tantillo recepto, Damascum regressi sunt.



CAP. LIII.---De quatuor millibus Turcorum, quos Geruasius, princeps Tabarie, cum octoginta loricatis insecutus est.

Ante hanc obsidionem ciuitatis Sagitte, tempore Rogationum instante, scilicet ante dies Pentecostes, iidem Turci in equitatu quatuor millium loricatorum  a Damasco egressi, et in regionem Tabarie profecti, hinc et hinc insidiis positis, trecentos uiros in equis uelocissimis premiserunt, qui solito impetu et assultu uiros a munitione abstraherent usquedum ad locum insidiarum perueniretur. Geruasius, uir nominatissimus et nobilissimus de regno Francie, qui tunc dono regis preerat ciuitati et presidio Tabarie, Turcos aduolasse comperiens, sine mora suis commilitonibus circiter octoginta ascitis in equis, armis, lorica, peditibus uero ducentis nimium pugna audentibus, insecutus est Turcos premissos cursu uelociore quam solebat, nec pedites subsequentes ullius consilio prestolatus est



CAP. LIu.---Geruasius, suis in bello cesis, uiuus capitur, rege Baldewino multum merente.


Turci quidem simulata fuga ad locum insidiarum repedantes, Geruasium in medium inimicorum per scopulosa et deuia loca montium perduxerunt, plurimum equis et peditibus illius cursu immoderato aggrauatis. Ad hec Turci ab insidiis erumpentes, Geruasium et suos ex omni parte coronantes, graui cursu oppresserunt, arcum et sagittam in eos incessanter intorquentes, quos nequidquam in fugam missos ad montana redire passi sunt. Geruasius tanta multitudine exterritus, cum exigua manu per quamdam planitiem limose terre fugam iniit. Sed quia fessi et flatu exhausti, pre longa insecutione et aquatilis terre mollitie, cursu defecerunt, dum Turci undique uiros circumdantes in illos nimium  sagitta et gladio preualuerunt, Geruasius et sui fuge et uite diffisi et Turcos iam circa latus suum aduolantes conspicientes, frena equorum fortiter in hostes reiiciunt; et licet perpauci, tamen sanguine plurimo se in dextra sua ulti sunt, plurimos Turcorum sternentes, et ibidem honesta morte inter hostes feroces procumbentes. Ex omnibus his nullus euasit, preter duos armigeros, qui rei euentum Tabarie retulerunt: sed alii occisi, alii capti sunt. Geruasius quoque captus et abductus est in Damascum, catenis astrictus, et solerti custodia mancipatus. Tam crudelem famam uniuersi qui audierunt, de tam egregio milite et interitu suorum uehementi dolore cum fletu et eiulatu magno planxerunt diebus multis: quin et Baldewinus rex, licet feritate leonis et apri ad omnia  aduersa semper inflexus, nunc consternatus est animo, leto tamen uultu omnino dolore dissimulato.



CAP. Lu.---Legatio Turcorum ad regem Baldewinum pro Geruasio, et pro ciuitatibus Caipha et Ptolemaide.

Deinde post dies aliquot nuntii Turcorum regi Baldewino Accarone in hunc modum locuti sunt: Geruasium captum adhuc uiuum tenemus, quem si sanum et incolumem uis recipere, tres ciuitates, Ptolemaidem, Caiphas et Tabariam in manu nostra restituas; alioqui, nequaquam eum periculum mortis scias posse euadere. His rex auditis, habito cum suis consilio, sic in hec uerba respondit: Si aurum et argentum uel aliqua pretiosa pro salute et redemptione  Geruasii quereretis, supra centum millia byzantiorum a nobis assequi procul dubio possetis. Sed ciuitates quod requiritis, si fratrem meum uterinum totamque parentelam, et cunctos primores Christiane plebis in uinculis uestris teneretis, nunquam has pro aliqua salute uite illorum redderemus, nedum pro solo homine: quem si occideritis, nequaquam uirtus nostra propter hoc erit imminuta; sed quandoque ut uicem mortis illius uobis rependamus, non est impossibile apud Deum et Dominum nostrum.



CAP. LuI.---Damasceni, non impetratis a rege ciuitatibus, Geruasium in medio urbis illudentes interficiunt.

His itaque a rege responsis, et Turcis non ultra habentibus spem de prenominatis ciuitatibus, Geruasius  productus est in medio ciuitatis Damasci, qui post plurimam illusionem sagittis Turcorum confixus, spiritum uite exhalauit. Mortuo sic Geruasio, milite egregio, Soboas, unus ex prepotentibus Turcorum, caput illius iussit amputari; cutem uero capitis cum crinibus eius albis et floridis, multoque tempore intonsis, abstrahi et siccari, eo quod miri essent decoris, ut in signum et memoriam uictorie, ad suscitandum dolorem Christianorum, semper in hasta sublimi tollerentur



CAP. LuII.---Qualiter Euermerus a Romana synodo litteras apostolici pro restitutione sua detulerit regi Baldewino.

Eodem anno, quo rex Baldewinus a Sagitta obsidionem distulit, dominus Euermerus, patriarcha Ierusalem,  a Romana synodo rediit, quam causa excusandi se de omni querela et culpa sibi a rege et Arnolfo cancellario illata adiit; et eumdem iniqua aduersus se loquentem in medio Romane Ecclesie, et in domini apostolici audientia, obstructo ore fecit obmutescere; et ex sententia S. Romane Ecclesie cum litteris et signo ipsius domini apostolici Paschalis ad regem remissus est, quatenus honorifice et sine offensione sedem patriarchatus ultra retineret. Sed rege nequaquam legationem aut litteras cum signo Romani pontificis de illius restitutione audiente, patriarcha in ciuitate Accaron remansit, dum uideret si regis animus erga se adhuc, Deo adiuuante, mitigari posset.



CAP. LuIII.---Rege suam sententiam confirmante, Euermerus deponitur, Gobelino sedem illius obtinente.


Tandem rege ex Arnolfi instinctu amplius patriarche aduersante, nec eum in sedem patriarchatus redire consentiente, actum est multorum consilio quatenus Euermerus sine conciliis et iudicio patriarchatus sui dignitatem ultro absque ulla spe relinqueret, nec sancta ac nouella Ecclesia Ierusalem in hoc odio et contentione tot diebus pastoris uigilantia careret. Iam sic Euermero ultro et absque spe ulla honore patriarchatus priuato, tam regis quam Arnolfi cancellarii et totius Ecclesie electione clericus quidam, Gobelinus nomine, subrogatur, et Euermerum Cesaree Cornelii, que nuper pastore uiduata erat, archiepiscopum fieri ab omnibus acclamatum  est. Quod quamuis iniustum sit, ut hec fiat altercatio, nisi ex canonum decreto et sententia alter eorum fuerit condemnatus; tamen quia rudis et tenera adhuc Hierosolymitana erat Ecclesia, id fieri concessit apostolicus. Et sic regis dono, et omnium fidelium assensu, uterque honore sublimatus est.



CAP. LIX.---De patriarche peculatu

Cum hec negotia inter regem et patriarcham agerentur, isto negante pecuniam, illo autem pecuniam aut milites requirente, quidam Christianus, legatus Rotgeri fratris Bemundi, profectus de Apulia, coram rege astitit, qui talentum auri mille byzantiorum ante paucos dies patriarche se attulisse contestatus est in audientia totius Ecclesie, ut illud pro  peccatis suis, et pro requie anime ipsius suorumque, et equa et fideli portione inita diuideret, unum uidelicet in oblatione Dominici sepulcri ad usus fratrum, Deo inibi famulantium; alterum in sustentatione hospitalis languidorum ceterorumque inualidorum; tertium regi ad confortandos et remunerandos milites rebus et armis destitutos. Hec patriarcha, auaritia excecatus, omnia soli sibi restituit, et nichil de talento his uel illis, sicut iniunctum uel dispositum cum eo fuerat, distribuit. De hac ingenti fraude et infidelitate coram rege conuictus a testibus idoneis, non ultra se ualens excusare, conticuit. Quapropter statim sine dilatione priuatus est potestate et oblatione Dominici sepulcri; camerarii uero ac priuati et consilii illius capti et in custodiam missi sunt



LIBER UNDECIMUS.



CAPUT PRIMUM.---Quod Willhelmus, comes e Sartangis, rege Damascenorum deuicto, presidium Archas obsederit.


Eodem tempore, quo rex Baldewinus ab obsidione Sagitte rediit, Willhelmus comes de Sartangis, commisso prelio cum rege Damascenorum, Hertoldino nomine, et eodem cum copiis suis attrito in campo castelli Montis peregrinorum, in uictoria et gloria cum mille loricatis equitibus et in spoliis multis regressus presidium Archas, quod dux Godefridus prima expeditione multis ingeniis aut uiribus superare non potuit, nunc post plurimam uastationem segetum ac frugum, quam singulis annis circa regionem intulit, consilio cuiusdam Sarraceni in uirtute magna obsedit, eo quod penuria alimenti habitatoribus  loci nimia inesset.



CAP. II.---Quod idem presidium fame superatum Willhelmus obtinuerit.

Qui tribus septimanis plurimam impugnationem machinis et balistis custodibus presidii inferens, nullum introitum aut exitum alicui concedebat, donec presidium, quod natura munitum et humanis uiribus insuperabile erat, fame arctaretur et in eius deditionem redderetur. Quod ita actum est. Nam  tribus septimanis transactis, tanta uniuersi habitatores inedia sunt oppressi, ut uersus montana, ubi obsidio fieri non potuit, muris perforatis, presidium armentis uacuum, armis plenum, sed pecunia et pretiosis quibusque iam asportatis, reliquerint. Quod quidam de exercitu Willhelmi percipiens, eo quod nulla fieret a menibus presidii defensio, trans Barbicanas et muros ad explorandam rem clam ascendens, neminem uidit aut persensit, idque sine mora domino et principi retulit Willhelmo et uniuersis sociis. Qui statim fractis seris et portis immissi, turres et menia obtinuerunt et munierunt, ac presidium ultra retinentes, totam regionem usque Damascum expugnantes de die in diem inuaserunt.



CAP. III.---Qualiter Bertrannus cum Pisanis Amiroth, urbem Grecorum, occupauerit.


Eodem anno tempore quadragesimali, Martio mense inchoante, Bertrannus, filius comitis Reymundi, undique sua in terra contractis copiis uirorum bellatorum et equitum loricatorum, cum quadraginta galeidis, quatuor millia continentibus, in singulis galeidis centum uiris pugnatoribus constitutis,  absque nautis, nauigio a loco et urbe S. Aegidii egressus, Pisas urbem Italie applicuit. Ubi Genuensibus, qui in eodem uoto Ierusalem eundi conspirauerant, assumptis, et mutua fide firmatis sibi, octoginta uero galeidis eorum sibi associatis, ad Amiroth, ciuitatem imperatoris Grecorum, nauigio peruenit, ubi escas et uite necessaria ui undique conferebant.



CAP. Iu.---Quomodo Bertrannus a rege Grecorum euocatus, homo illius factus, et ab eo remuneratus sit.

Nec mora imperatoris auribus innotuit, quomodo Bertrannus, filius comitis Reymundi, terram Grecorum in uirtute magna occupasset, et eam grauiter depopulari non timuisset. Qui illico illi misit nuntios,  ut ad se ingrederetur, in fide a suis susceptus primoribus, et habito secum pacis colloquio, quantum uellet pecunie dono imperatoris reciperet; et loco patris sui sibi in amicitia et fidelitate restitueretur, terram uero suam cum suis pertransiret. Qui statim regis imperio acquieuit, et de mari per Brachium S. Georgii descendens cum quibusdam de comitatu electis, imperatori in palatio suo locutus, sacramento ei coniunctus et subiectus factus est. Deinde donis plurimis auri, argenti, ostri ab imperatore susceptis, nauigium iterans, usque ad portum S. Simeonis uela direxit, quem Tankradus nunc sub sua potestate retinebat.



CAP. u.---Tankradus a Bertranno inuitatus, ad colloquium illius festinauit.

 Qui continuo nuntiis Tankrado missis ex consilio suorum, ut uirum salutarent, et aduentum suum apparatumque suorum consodalium illi indicarent, iussit, obnixe precantes, quatenus secum habere colloquium non refutaret. Tankradus in uirtute magna hunc intelligens aduenisse, accitis usquequaque uiris suis, ab urbe Antiochia illic occurrit, ad eumdem portum; et oscula ad inuicem dantes, noctem illam in letitia magna pariter deduxerunt. Mane autem facto, requisiuit Tankradus, qua de causa aduenisset.



CAP. uI.---Postulatio Bertranni pro restitutione paris Antiochie, et responsio Tankradi.

Bertrannus post plurima uerba benigne inter se habita, Tankradum in omni admonitione humilitatis  precatus est, ut hanc partem Antiochie, quam pater suus in introitu ciuitatis prior inuaserat, sibi restituere non refutaret. Tankradus eius petitionem non abnuit, hac tamen conditione apposita, ut ad Mamistram ciuitatem obsidendam et recuperandam eius opem et uires haberet, quam nuper traditione Armeniorum imperatori redditam amiserat; alioqui sibi nichil super his uelle respondere. Bertrannus uero precibus Tankradi nequaquam in obsidione huius ciuitatis acquieuit, propter fidelitatem, quam imperatori se promisisse non negabat. uerum si ei in animo sederet, Gybel se obsidere et apprehendere promittebat, eo quod ciuitas esset Sarracenorum. Tankradus uero rursus de Mamistra admonuit, de  Gybel prorsus tacuit. Sed Bertrannus pro sacramento facto, nichil se aduersus imperatorem, aut eius ciuitatem, acturum respondit.



CAP. uII.---Tankradus Bertranno indignatus, monet eum quantocius ab Antiochia discedere.

Ad hec Tankradus grauiter indignatus spreuit eum, admonens ut cum suo comitatu terram, que de sua erat potestate, cito pertransiret, ne grande malum sibi suisque congregata manu inferret. Et illico preceptum est in omni hac regione, ne aliquis esset, qui Bertranno aut suis uite necessaria uendero presumeret, si membrorum salutem diligeret. Hoc audito Bertrannus et sui, nauigium a portu iterantes, usque ad ciuitatem Tortosam applicant, quam comes Reymundus denuo expugnatam ceperat, et  nunc Willhelmus de Sartangis suam retinebat. Hec sibi nequaquam contradicta patuit; sed in ea hospitatus et sui, bonis terre epulati sunt



CAP. uIII.---Quomodo Bertrannus pro terra patris sui Willhelmum interpellauerit, et quomodo Tankradus Willhelmum adiuuerit.

Die autem facta, cognato suo Willhelmo legatos dirigit, ut terram de Camolla, quam pater suus in primordio uie huius inuaserat, sibi non negaret, si eius obsequium et amicitiam retinere curaret: qui respondit, non facile se hoc uerbum posse adimplere, cum Reymundo mortuo terra sibi in hereditate constituta sit, et eam multis diebus per magna pericula et labores ab hostibus defendisset. Tandem Willhelmus de hac legatione sollicitus, consilio cum  suis inito, Tankrado nuntios dirigit, quatenus ei subueniret aduersus Bertrannum, cognatum suum; et illius copias, et terram ex eius manu susciperet, illique ultra et miles suus seruiret. Hoc audiens Tankradus, annuit omne auxilium comiti Willhelmo, diem constituens, quatenus ad Tortosam illi occurreret; et sic adiunctis armis suis et uiribus, Bertrannum et eius adunationem de terra et ciuitate effugaret.



CAP. IX.---Legatio Bertranni ad Baldewinum regem contra prefatos principes, et quod Tripolin obsederit.

Bertrannus horum decreto et confederatione comperta, a Tortosa discessit, et festinato tertia die nauigio ciuitatem Tripolin in uirtute magna terra  marique obsedit. Obsidione itaque locata, Baldewino regi Ierusalem nuntios misit, quomodo Tripolin obsederit; et quia Willhelmus de Sartangis et Tankradus sibi negatis urbibus patris sui uim inferre parati et confederati fuerint; et ideo multum super his iniuriis eius auxilio indigere, seipsum in eius obsequio asserens uelle manere.



CAP. X.---Quod rex Baldewinus Willhelmum et Tankradum apud Tripolin occurrere mandauit.

Cuius legatos rex benigne audiens, opem promisit, ac statim Paganum de Cayphas accitum, et Eustachium, cognomine Granarium, Tankrado et Willhelmo legatos in hec uerba direxit: Bertrannum confratrem et conchristianum, filium comitis Reymundi, a nobis auxilium scitote quesisse super iniuriis, quas  sibi nunc infertis de terra et urbibus patris sui, quod sic nequaquam fiat. Placet enim uniuerse Ecclesie Ierusalem, ut ad nos Tripolin descendentes, iniuste ablatas ciuitates restituatis, tam Bertranno quam Baldewino de Burg et Gozelino de Turbaysel, et sic inuicem concilio et conuentu habito, in concordiam redeamus. Alioqui terram, quam nuper intrauimus, aduersus inimicos hos in circuitu, Turcos et Sarracenos, nequaquam poterimus retinere.



CAP. XI.---Ibi rex Tripolin adueniens, Bertrannum suscepit in hominem.

Interea rex cum quingentis equitibus totidemque peditibus Tripolin descendit, Sur, Sagittam, Baurim, pacifice pertransiens, propter pacem quam post obsidionem Sagitte ad excolendas fruges et uineas  firmam et inuiolabilem multo auro ab ipso rege impetrauerunt. Bertrannus uiso rege et eius apparatu, gauisus est, et homo eius ibidem iureiurando factus. Iam tres septimane huius obsidionis et expugnationis ante regis aduentum transierunt, cum nec machinis aut aliquibus mangenarum quassationibus aut terroribus urbs adeo concuti aut superari potuit, ut porte Bertranno aperirentur, nisi regis presentia adfuisset.



CAP. XII.---Qualiter apud Tripolin rex quatuor principes pacificauerit.

Tankradus regis uoluntate et nuntiis auditis, Willhelmum ab ira et omni assultu compescuit, donec regi ore ad os loquerentur, et ad eum Tripolin proficiscerentur. Qui statim adunatis septuaginta uiris,  equitibus egregiis, Tripolin diuerterunt; quos post paululum Baldewinus de Rohas et Gozelinus de Turbaysel, iuxta mandatum regis, in equitatu magno subsecuti sunt. His omnibus illic collocatis, et cunctis iniuriis utrinque coram rege et fidelibus suis recitatis, Baldewinus de Burg et Tankradus reconciliati sunt, Baldewino, que iniuste obtinuerat, a Tankrado benigne remissis. Bertrannus etiam et Willhelmus concordes facti sunt, ea tamen conditione, ut Willhelmus Archas, et cetera que acquisierat, obtineret; Bertranno uero acquisita patris sui nemo impediret. Rex autem Tankrado Caiphas ciuitatem templumque Domini, Tabariam simul et Nazareth cum omnibus reditibus, accepta ab eo fidelitate, reddidit, quatenus deinceps in eius obsequio et dilectione  stabilis permaneret.



CAP. XIII.---Quod Tripolite post reconciliationem principum se manibus regis dediderunt.

Tantorum principum comperta concordia, Sarraceni, non ultra uim ferre ualentes, pacemque querentes, urbem preterquam regi nemini dare conspirant, eo quod uita et salute membrorum impetrata, eius fidei se precipue credebant, ne a Pisanis et Genuensibus federe uiolato, armis impeterentur, sicut Ptolemaidenses, et non pacifice ab urbe exirent. Rex itaque urbe suscepta, dextram illis dedit, ut ab urbe incolumes exirent, non amplius, nisi quod humero ualerent, efferentes. Et ecce, aperta ciuitas et eius porte; quas Pisani et Genuenses et omnis  exercitus intrantes, menia et turres munientes usquequaque diffusi sunt.



CAP. XIu.---De quingentis Babyloniis subterraneo specu absconditis, et a muliere detectis.

Quingenti milites in armis et lorica a rege Babylonie missi, qui urbem cum ciuibus defensarent, audito facto federe de urbis traditione in manu Christianorum, subterraneo habitaculo, quod miro opere murali edificatum erat, absconditi sunt a facie intreuntium et urbem perlustrantium: deuouerant enim se ac conspirauerant, in ipso prime noctis silentio nullo somno sopiri, quousque progressi de latibulo subterraneo, uniuersos somno deditos, et secure quiescentes, in impetu et uociferatione ex improuiso armis detruncarent. Sed mulier  quedam, que a Christianis in prima apprehensione ciuitatis capta grauiter torquebatur pro danda pecunia, tandem nimium anxiata, et in articulo mortis posita, in hunc modum tortoribus suis locuta est: Si uite mee parcere uelletis, et a penis, quibus me uexatis, manus continentes, me liberam a catenis exire permitteretis, saluti uestre et confratrum uestrorum procul dubio consulerem; et tale quid uobis propalarem, unde uita uestra incolumis persisteret, que post modicum uobis securis in dolo et mira arte exstinguetur. Quod si de his quidquam fefellero, difficiliores cruciatus quos didicistis in me inferte, et uitam meam non ultra super terram una hora esse patiamini. Illi autem milites, mulieris uerba et constantiam admirati, consilio clam inter se habito, in fide illi  firmata sibi parcere spoponderunt, si iuxta uerba eius ueritatem de his experirentur. Ad hec mulier rem et omnes dolos, sicut erant, uniuersis aperuit, dicens: Decreuerunt ciues callido et occulto consilio ante urbis huius captionem, et salutis sue pactionem, ut milites quingenti loricati a federe Christianorum excepti, quoddam subterraneum habitaculum intrantes, cum armis occultarentur infra urbis huius habitationem, qui tenebris incumbentibus, et uobis secure dormientibus, pariter cum impetu et tumultu prodirent; et uos improuisos, ac huius rei nescios, armis mortificarent. Hoc machinamento in exitium Christianorum a muliere quibusdam militibus catholicis, a militibus uero regi Baldewino et ceteris primoribus  detecto, sine dilatione rex et uniuersi in armis conglobati, ad eos, cecati et subterranei habitaculi undique concurrentes, locum in circuitu obsederunt, et uiros ab intus parum resistentes ad extremum ui et plurima impugnatione uinctos et eductos, in ore gladii percusserunt, nulli eorum parcentes. Mulier uero iuxta promissionem fidei, que ei facta est a fidelibus, a carcere et uinculis deinceps libera fuit, ac uniuersa sua sibi sine contradictione tam in edificiis quam ceteris rebus restituta sunt.



CAP. Xu.---Ubi Willhelmus comes ab armigero suo occiditur, et urbs Baurim a rege obsidetur.

Dehinc post paululum temporis Willhelmus de Sartangis, pro uili iniuria et contentione, qua armigesum suum molestauit, occulta infestatione ab eo  trans eor sagitta confixus exspirauit, et sic Bertiannus presidium Archas et uniuersa que de illius erant potestate, solus obtinuit subiugata. Capta itaque et subiugata ciuitate Tripla, rex Baldewinus consilio Bertranni, filii comitis Reymundi, quem prefecerat eidem ciuitati, in anno sequenti conuocatis uniuersis uiris Christiani nominis, in mense Decembri mediis algoribus ciuitatem Baurim, quam uocant Baruth, obsedit; que in angusta fauce montium sita, et uix commeabili, a montanis uiam exhibet iuxta littus abyssi maris descendentibus. Nauigio Bertranni et Pisanorum a Tripla uersus mare applicato in urbis obsidionem, ad planitiem camporum cum ingenti manu Gallorum, equo et pede ad omnem assultum paratorum, regis et suorum tentoria  locata sunt. Obsedit denique eam diebus multis, ac tormentis lapidum turres et muros singulis diebus non parce assiliens et quatiens, nulla intermissione ciues ac defensores respirare sustinebat: sed et uineas et sata succidens et uastans, urbem non modice perterrebat.



CAP. XuI.---Legatio Baldewini comitis ad regem Baldewinum, quod Edessa urbs consilio Tankradi fuerit obsessa.

Post hec cum dies aliquot obsidionis euoluerentur, et ueris tempora iam aspirarent, legati Baldewini de Burg a ciuitate Rohas uenientes adfuerunt, nuntiantes regi quod ex instinctu et suggestione Tankradi principes Turcorum, Arangaldus scilicet, Armigazi, et Samarga de regno Corrozan, in multitudine  graui ciuitatem Edessam obsedissent; et regionem undique grauiter depopulati sint, Baldewinum assiduis oppugnationibus lacessentes, ciuitatem quoque plurimis assultibus aggrauantes. Asserebant etiam iidem nuntii, ultima necessitate famis ac defensionis Baldewinum et uniuersos ciues compulsos: et ideo in breui eos regis ope indigere aduersus tot millia Turcorum, ne urbs capta et subiugata cum rebus et ciuibus periclitetur, et non Baldewinus suique, capitali sententie subdantur. Rex, ut hec audiuit, legatos sub iudicio mortis hunc ingratum rumorem tacere iussit: quem et ipse dissimulans miro silentio suppressit, ne hominum corda, audita hac Turcorum superbia et audacia, pauefacta minus  ad urbis ruinam laborarent. Siluit igitur rex, siluerunt et nuntii. Nec modo alio intendit, nisi ut machine, iactus lapidum assultusque circa urbis menia fierent, quousque Sarracenorum interiore uirtute edomita, urbs reddita aperiretur, ciues gladio punirentur, aut uicti caperentur.



CAP. XuII.---Rege Baldewino Baurim fortiter oppugnante, ciues ultro se dediderunt.

Tandem portis cum seris suis et muris grauiter quassatis, ammiraldus ciuitatis in insulam Cyprum nomine, que est de regno Grecorum, nauigio noctu aufugit cum multis desperatis, eo quod in urbis presidio non aliquam fiduciam uiuendi aut manendi haberent; quoniam dierum curriculis nulla a rege Babylonie auxilia mitterentur. Ciues autem uidentes  quomodo ammiraldus et omnes capitanei aufugerent et urbs a facie Christiani regis retinere non posset, et quod terra marique tam longo tempore undique bellum intolerabile ingrueret, ultra uim ferre non ualentes, dextras sibi dari et uite sue parcere rogabant ut sic, portis apertis, urbem salui egrederentur. Quod et actum est. Nam, datis dextris, et ciuibus cum pace egressis, capta et patefacta est ciuitas, sexta feria, que est ante Sabbatum sancte Pentecostes. Sed eorum, qui adhuc in urbe inuenti, federe facto non exeuntes stulte permanserant, a Bertranno et Pisanis circiter unum et uiginti millia occisi sunt. Parum quidem pretiosarum uestium, aut alicuius ornatus repererunt. Nam ciues desperati, quod pretiosius erat illis in medio ciuitatis  comportantes igni conflauerunt; aurum uero, argentum, uasa pretiosa clanculum ac paulatim per cecos aditus in Cyprum insulam noctu translata sunt.



CAP. XuIII.---Rex, capta urbe Baurim, Ierusalem proficiscitur, et pro liberatione Rohas principes horlatur.

Capta autem ciuitate, rex, custodibus in ea ordinatis, Ierusalem reuersus est. Ubi celebrato festo Pentecostes, obsidionem Edesse uel Rohas et calumnias Baldewini de Burg, sicut a legatis didicerat, tunc primum Bertranno et uniuersis de domo sua et de domo Ierusalem aperuit, in hunc modum per uerba omnes adhortatur: Gratia Dei et Domini nostri Iesu Christi uoluntas nostra ac uictoria adimpleta est de Baruth, licet longo tempore eam expugnauerimus.  Sed nunc ut Rohas ciuitati et Baldewino, in ea obsesso, subueniamus, omnium uestrum quero beneuolentiam: nec sit, qui auertat, cum confratres siut, in omni necessitate nobis subuenire parati. Est enim inuiolabilis caritas ut subueniamus, et animas pro fratribus et amicis ponere non dubitemus.



CAP. XIX.---Ubi exhortante rege Bertrannus cum reliquis ad urbem Rohas profectus est.

Ad hec uerba regis uniuersi qui aderant de regno Ierusalem fiunt uoluntarii ad expeditionem Rohas agendam, et conferendam opem obsessis conchristianis, ut cum Turcis bellum inirent, et animas pro fratribus darent, iterant apparatum, renouant; et adhuc recentium laborum circa Baruth immemores, uiam Rohas in initio mensis Iunii insistunt in  galeis et loricis, in cuneis septingentorum equitum electorum, in manu trecentorum peditum, arcu et lancea apprime ualentium. Profectus est igitur rex, profectus Bertrannus cum copiis suis a ciuitate Ierusalem, uigili et solerti prouidentia militum munita, munitis et ceteris ciuitatibus, que sue erant potestatis. Descenderunt itaque in campos et regionem Armenie ad ciuitatem Rohas diebus mensis unius in itinere peractis. Quibus regis audito aduentu, a diuersis locis et presidiis per centenos, sexagenos et quinquagenos plurimi tam Galli quam Armenii Christiani concurrentes, auxilio iuncti sunt. uix ad flumen Euphratem peruentum est, et multiplicatus est eius exercitus ad quindecim millia uirorum pugnatorum.



CAP. XX.---Quomodo rege adueniente, Turci Rohas dimiserunt, et quomodo Baldewinus comes Tankradum incusauerit.


Ut autem intrauit terminos et confinia ciuitatis in hac manu forti, in splendore signorum et galearum ex serenissimis radiis estiui solis, in grandi sonitu tubarum et tumultuosa populi aduentione, Turci comperta per exploratores illius approximatione, auulsis tentoriis ab obsidione recesserunt, et in terram ciuitatis Caran, que sex milliaribus distabat a Rohas, relocatis castris consederunt, donec scirent et intelligerent, si regis uiribus et copiis possent occurrere et resistere. His uero diei unius spatio a statione obsidionis Rohas remotis, Baldewinus de Burg letatus fama aduentus regis, cum quadringentis  equitibus uiris bellicosis et decem millibus Armeniace gentis, obuiam illi ab urbe festinans, Turcos uersus Caran diuertisse notificauit; sed in castris eos adhuc prestolari, et audire de eius proposito, cum quadringentis equitum millibus nimium confidentes. Hos Tankradi consilio et instinctu ad obsidionem Rohas conuenisse referebat, et in omnibus Tankradum sibi contrarium et infestum esse.



CAP. XXI.---Legatio regis Baldewini ad Tankradum et collatio.

Hac Baldewini super iniuriis Tankradi audita querimonia, rex consilio suorum Tankrado legationem Antiochie misit, ut ad eum et primos exercitus Christianorum descenderet; et si que ei iniuste essent illata a Baldewino, omnia aut equo iudicio aut concordi  consilio maiorum in presentia Christianorum se uelle definire. Qui multum renisus est uenire; tandem consilio suorum cum mille quingentis militibus loricatis descendit, ut de omnibus his quibus a Baldewino de Burg accusaretur audiret ac responderet; et si que haberet aduersus eum, in audientia omnium domonstraret. Ergo ueniens regem salutauit, et a rege susceptus est benigne. Dehinc rex, presente cetu fidelium, rationem cum eo habuit quare aduersus fratres et conchristianos Turcos eduxerit, cum potius Christianis subuenire debuerit. Qui se minime excusans, hac de causa se illis non subuenisse respondit, quod Baldewinus, preses ciuitatis Rohas, nullum sibi respectum fecerit, cum ante hos dies ipsa ciuitas  Rohas et multe alie ciuitates de regno fuerint Antiochie, et illi subdite annuos reditus dominatori Antiochie dederint.



CAP. XXII.---Allocutio regis ad Tankradum de reconciliationis gratia cum principibus.

Ad hec rex Baldewinus Tankradum cum omni mansuetudine de hac querimonia compescuit, dicens: Frater mi Tankrade, non iustam rem exigis, nec aduersus Baldewinum iustam habens molestiam de aliquo loqui debes tributo, quod Antiochie hactenus reddebant ciuitates, cum nichil inter nos de iure gentilium simus habituri in omnibus, que Deus nostra subiiciet ditioni. Nosti, et uniuersis notum est Christianis qualiter cum a terra et cognatione exiuimus, pro nomine Iesu exsilia querentes, patrimonia  deserentes, decreuerimus ut quiquid in terra hac peregrinationis nostre quisque de regno et terris gentilium expugnatis apprehenderet, pacifice et libere obtineret; nullus ad iniuriam in eum manum mitteret, nisi ut subueniret, et animam pro fratribus singuli ponerent. Et ideo scias, quia non iustam aduersus Baldewinum habes querelam, cum gentilium decreta et nostra non conueniant; et stabili consilio de hoc in unum consenserimus, si res Christianorum adeo sublime procederent ut regem constitueremus, eum ceu caput, rectorem ac defensorem ad nostra retinenda ac propaganda subiecti sequeremur. Unde ex timore Dei et iusto iudicio omnium, qui nunc adsunt Christianorum, oportet te in concordiam redire et ab omni molestia, quam habes aduersus Baldewinum  animum reuocare. Alioqui si gentilibus uis sociari, et nostris moliri insidias, nequaquam frater Christianorum poteris remanere. Nos quoque confratri Christiano iuxta decretum nostrum coadiutores et defensores ad omnia parati sumus. Tankradus regem se iuste arguentem ex iudicio omnium intelligens, nec se iustam aduersus huius dicta habere excusationem, in concordiam et amicitiam rediit; ac penitentia ductus, quod cum gentilibus quidquam aduersus confratrem machinatus fuerit, promisit se ultra purum ac fidelem, sicut a principio uie deuouerat, coadiutorem confratrum uelle persistere indeficientem.



CAP. XXIII.---Ubi rex principibus pacificatis, Turcos effugauit, Christianos omnes in circuitu reconcilians.

 Hac pace composita, mistis copiis et armis, rex et Tankradus Turcos inter Caran insecuti sunt ut pugnarent cum eis. Sed audita eorum reconciliatione, fugam inierunt per deuia et montana diffusi, plurimis tamen de comitatu suo attritis, armentis et cibariis non parum retentis et abductis. Baldewinus rex ab insecutione et contritione inimicorum regressus, in terra Edesse paucis diebus moram fecit, reparans et componens undique odia et dissidia inter Christianos reperta.



CAP. XXIu.---Rex et Tankradus flumen Euphratem enauigant, quinque millibus Christianorum ex altera parte ab hostibus occisis.

 uix rex et Tankradus sub festinatione scilicet, diei et noctis horis continuis ad flumen Euphratem peruenerant, et ecce Turci, collectis undique uiribus et copiis, uelociter eos insecuti sunt ut eos in terga cederent, et sagittis in impetu et solita uociferatione expugnarent. uerum rex, comperto aduentu et audacia eorum, flumen nauigio tantum duarum nauium transire properauit cum omni manu quam eduxerat. Sed infelici casu rege et Tankrado cum plurima manu exercitus sui transmissi, utraque nauis, nimis cumulata armis et militibus, mediis flactibus cepit periclitari et submergi: et sic cetera manus, que altero in stagno ad quinque millia remanserat, nequaquam ultra aut remis aut aliquo auxilio transuehi potuit. Nec mora, Turci in ipso  feruore medie diei adfuerunt in multitudine graui, qui miserum uulgus inuentum, nec transitum fluminis euadere ualens, fortiter incurrentes, crudeliter in arcu et sagitta peremerunt, uidente rege et Tankrado et uniuersis hac parte fluminis consistentibus. Rex tristis et dolens nimium factus est eo quod naues periissent, et nequaquam suis in aspectu eius cadentibus subuenire potuisset.



CAP. XXu.---Quod rex Baldewinum comitem, de bello fugientem, sanum in Rohas reduxerit.

Turcis post tam cruentam cedem in terram Edesse reuertentibus, Baldewinus de Burg, qui regem cum trecentis equitibus sequebatur, illis obuiam factus, nequaquam diuertere ualens, bellum cum eis committere presumpsit. Sed Turci in multitudinis  sue uirtute preualentes, uniuersos sagittis confixerunt. Solus Baldewinus ad montana fugiendo contendens, uix a manibus eorum elapsus est. Altera die crudelis fama tam grauis euentus in auribus regis ac. Tankradi innotuit. Qui statim nauigio aptato, flumen cum suis traiecerunt, ut in Turcis dignam penam rependerent loco aliquo repertis. Sed minime repertis aut uisis, Baldewinum de Burg desolatum et mestum ac flebilem de strage suorum repertum, in manu robusta Gallorum Rohas uiuum et incolumen perduxerunt.



CAP. XXuI.---De Magno, rege Norwegie, qui uenit adorare Ierusalem.

Interea frater regis de Norwegia, Magnus nomine, in plurimo apparatu, in multa armatura, in  manu robusta, in buzis quadraginta, in decem millibus uirorum pugnatorum, per biennium in circuitu spatiosi maris a regno suo enauigans, in portu Ascalonis ciuitatis anchoram integris horis diei ac noctis fixit, ut uideret, si aliqui uiri a ciuitate terra uel mari sibi occurrerent, cum quibus ex industria aut euentu aliquod certamen iniret. Sed Ascalonitis silentio compressis, et minime prodire audentibus, postera die Iaphet applicuit, desiderio adorandi in Ierusalem.



CAP. XXuII.---De Babyloniis contra Baurim nauigantibus, et de nauibus Christianorum cum eis decertantium.

Dehinc post dies aliquot incomparabilis naualis  exercitus a regno Babylonie in galeidis, in biremibus et triremibus dictis uulgariter cattis, turritis et bello compositis, aduectus est in ciuitatem Baruth uel Baurim, ad recuperandam urbem, si aliqua daretur opportunitas. Et spatio diei illic considentes, custodes Christianorum lacessentes, nullo eis ingenio nocere aut preualere potuerunt. Nulla siquidem uirtute aut industria hic preualenten, sed spatioso ambitu urbem obsidentes, naues a longe e fastigio mali speculati sunt: quarum tres a Flandria et Antuerpia uenerunt, quibus preerant Willhelmus, Starcolphus et Bernhardus, causa adorandi in Ierusalem adnauigantes; quarta de regno Grecorum diuersas merces et cibaria portans, causa negotiationis huc uiam maris pariter profecta est. His uisis  et Christianitatis signo recognito, undique certabant remis, buzis et galeidis, ut eas coronantes captiuarent, ac plurimo conatu remorum ad eas festinantes, graui eas insecutione cegerunt ad fugam. Sed, Dei gratia opitulante, uelociore uelo et remis uiam maturantes, una ad ciuitatem Caiphas euasit, ciuibus Christianis auxilium a terra in arcu et sagitta illi ferentibus: alie due inter Caiphas et Acram pondere sue molis quassate, aquarum profundo deficiente, ciuibus Christianis pariter illis ad auxilium festinantibus elapse sunt: quarta de regno Grecorum, nimium tardata, capta et retenta est, ac rebus omnibus exspoliata.



CAP. XXuIII.---Qualiter Ascalonite Ierusalem debellantes, a Christianis superati sunt.

 Eodem quoque tempore eiusdem mensis Augusti, quo hec fiebant, Ascalonite gauisi absentia et diutina expeditione regis Baldewini, estimantes modicas uires militum Ierusalem remansisse, quingentis equitibus ascitis, decreuerunt ciuitatem obsidere et expugnare et uiros qui erant in arce turris Dauid bello lacessere. uerum fideles Christo, cognito decreto et aduentu illorum, Rames, Assur, Ioppen, Caiphas, Cesaream undique miserunt ad uniuersos regi Baldewino obedientes, ut sine mora die ac nocte Ierusalem festinarent, urbem et eius arcem ab hostili assultu defensarent. Qui mox ex omni parte festinantes, ciuitatem intrauerunt noctis in silentio, et portas uigili custodia tam clericorum  quam mulierum, turresque fideli militum diligentia munientes; ceteri armis et sagittis conglobati milites trecenti, equo et pede per montana descenderunt, quo Ascalonitarum uia adfutura erat. Et ecce Ascalonite adsunt in equitatu magno et apparatu, obuiam facti Christianis in campo. Ubi prelio diu commisso armis et sagittis, ad extremum Ascalonite terga uerterunt. Quos Christiani insequentes, ducentos peremerunt, equos et spolia multa eum captiuis multis Ierusalem abducentes in letitia et uictoria inopinata.



CAP. XXIX.---Ubi naualis exercitus Babyloniorum Ptolemaidem impugnat, rege ciuibus succurrente.

Naualis uero exercitus, qui a Babylonia eruperet  Christianis per mare insidias parabat, a Baurim Ptolemaidem diuertit. Et plurima ui in malorum altitudine preeminentes, adeo urbis defensores aggrauantes bello uexauerunt, ut totum portum fere per dies octo in nauium multitudine et fortitudine inuadentes obtinuerint. Interea dum in hac urbe Ptolemaide magna fieret desolatio, et uix catena portus hostibus obsisteret ne urbem apprehendissent, rex Baldewinus, et Bertrannus ab Antiochia et Rohas cum omni manu adhuc indiuisa reditum parabant. Qui, audita Babyloniorum adunatione et oppugnatione aduersus Accaron, uelociori uia accelerabant, ut suis subuenirent, et ab hostili impugnatione liberarent.



CAP. XXX.---Ubi rex Baldewinus regem Magnum Hierosolymam gloriose perduxit.


uerum rex parte sui exercitus in auxilium Ptolemaidensibus ciuibus Christianis relicta, ex consilio prudentium uirorum primum Ioppen ad regem de Norwegia diuertit, ut ex ore illius audiens sciret quid primum instare et adimplere posset. Mox omni amoris uinculo federatis rex nomine Magnus, Baldewinum regem obnixe precatur ut uiam secum ad adorandum in Ierusalem insistat ex Domini Iesu auctoritate, qui iubet fideles suos primum querere regnum Dei, et postea omnia profutura querentibus inuenire; deinde agere quecunque eligeret, aut ciuitatem suo nauali exercitu obsidere. Baldewinus rex uotis regis Magni et suorum primatum cum  omni beneuolentia satisfecit; et Ierusalem, sicut deuouerat, se cum eis iturum non negauit. Ascendentibus itaque utrisque regibus in sancta ciuitate, uniuersus clerus in albis et in omni cultu diuine religionis, in hymnis et canticis cum uniuersis ciuibus et populis occurrerunt, et reges cum omni comitatu suo usque ad Dominicum sepulcrum in uoce exsultationis abduxerunt. Rex siquidem Baldewinus regem Magnum manu honorifice ac familiari amore ducebat, iuxta Apostoli uocem, qui ut honore inuicem preueniamus  nos adhortatur. Ducebat quidem eum, ac docebat omnia loca sancta, et ea que nota habebat, ac multo obsequio et regali apparatu per dies aliquot eumdem procurabat. Deinde ut magis ac magis amore et fide firmarentur,  ad flumen Iordanis in manu forti cum eo descendit: ubi catholico ritu in nomine Domini Iesu peracto, Ierusalem ipsum regem Magnum in gloria et iucunditate sanum, et ab omni turbine tutum reduxit.



CAP. XXXI.---Qualiter hi duo reges Sidonem obsederint, Babyloniis in sua reuersis.

Post hec Ierusalem reuersi, conuocata ecclesia, decreuerunt communi consilio Sagittam uel Sidonem, que multa peregrinis damna et calumnias inferens regi sepius restiterat, obsidere terra marique et nunquam ab ea recedere donec urbs capta in manu Christianorum traderetur. Nec multa mora, rex Baldewinus et Bertrannus, acceptis copiis, in apparatu copioso castrametati sunt in obsidionem urbis  Sagitte, machinas et tormenta lapidum instituentes quibus urbs per singulos dies oppugnaretur. Mouit pariter ab Ioppe rex Magnus nauales copias, et applicuit ad urbem Sagittam, ut eam a mari obsidens et expugnans nullum introitum aut exitum hac in parte pateretur. Horum tam fortium uirorum et magnorum regum apparatum et uires terra marique adesse intelligens naualis exercitus Babylonie, a portu Ptolemaidis et eius impugnatione secessit ad portum Sur, que est Tyrus, illic moram faciens, ne rex Magnus repertos in obsidione Ptolemaidis nauali certamine disturbaret. Sed tamen aliqui ex Babyloniis buzis uelocissimis freti, hac et illac mediis aquis plurimo inferuntur conamine, si forte aliquo euentu catholicos uiros superare et abducere  ualerent. At Babyloniis minime successit: unde Baldewini regis audaciam et industriam metuentes, remensis aquis Babyloniam reuersi sunt.



CAP. XXXII.---Rex Baldewinus et sui Sidonios coronantes machinas plures apposuerunt.

Baldewinus rex et Bertrannus, accitis copiis, obsidionem a terra statuerunt; rex de Norwegia cum omni manu sua anchoras figens, uersus mare sedem in circuitu urbis firmauit. Sic locata obsidione, toto conamine in assultu et crebris ruinis muros et turres urbis angustiantes, ciuibus econtra in armis et tormento lapidum ab intus fortiter resistentibus, machinam multis diebus compositam applicantes, uiros in arcu Baleari in ea posuerunt, qui altitudine soliorum machine eminentes, desuper muros per  urbem et turres et eius menia specularentur: et sic per uicos et plateas gradientes plaga intolerabili arctarunt.



CAP. XXXIII.---Sidonii obscura cauatione machinam regis moliuntur incendere, et ab ipso callide preueniuntur.

Ciues autem uidentes machinam altitudine urbem superare et ciuibus nocere, noctis in obscuro cauationem sub murorum fundamento plurimo conatu, et mira industria fecerunt: ut facta cauatione trans muros usque, ad stationem machine, ligna arida, et ignis fomitem comportarent et his subito in fauillam redactis, cum humo machina rueret, et uiros in ea positos in momento suffocaret. Sed rex hanc artem precauens iniquam ex quorumdam  relatione, machinam a loco cauationis amouit: et sic labor Sidoniorum frustra consumptus est.



CAP. XXXIu.---Sidonii post longam obsidionem regi Baldewino se dedentes, ad quinque millia urbem egressi sunt.

Tandem curriculo sex hebdomadarum Sidonii uidentes se nichil aduersus machinam preualere, et tormentis lapidum assidue urbem et eius portas concuti, quin et nauali assultu non minus grauari; naualem uero exercitum Babylonie abesse, dextras sibi dari poscunt, et urbem cum turribus et clauibus in regis manibus reddi, sub hac tamen conditione ut ammiraldus preses ciuitatis, et quibus esset animo, cum rebus suis, quantum ualerent collo et humeris deferre, pacifice egrederentur. Rex uero longa obsidione et assultu defatigatus, consilio cum  rege Norwegie, cum Bertranno comite et ceteris uiris sensatis habito, petitioni Sidoniorum cessit: et sic, urbe in potestate suorum reddita ac patefacta, Sidonii cum ammiraldo suo circiter quinque millia cum rebus suis in pace egressi sunt, usque ad Ascalonem proficiscentes: ceteri qui remanserant, sub iugo regis et in eius seruitutem redacti sunt.



CAP. XXXu.---Quomodo ammiraldus Ascalonis occulte Ierusalem uenerit, et Ascalonem tradiderit.

Rex Baldewinus post hec in manu et custodia suorum ciuitate constituta, Ierusalem ascendit in gloria et uictoria ipso natali S. Thome apostoli; ibique Natali Domini gloriose et catholice celebrato, exaltatum est in uictoria nomen eius per uniuersas  urbes gentilium; et timor omnes inuasit qui audierunt prospere illi omnia euenisse; et quieuerunt ab omni impetu et assultu diebus plurimis. Dehinc solemniter a rege Baldewino et ab omni Ecclesia Pascha Domini celebrato, ammiraldus, id est princeps Ascalonis, nescio spiritu timoris tactus an amoris diuini, dominum regem per secretarios cepit appellare, et cum eo agere de urbis traditione, donec Ierusalem idem ammiraldus, fide data et accepta, ad regem intrauit, omnia ei elocutus, sicut in corde et animo deuouerat de urbis traditione, et ipsius regis et suorum intromissione, de fidelitatis deuotione erga regem et suos habenda. Tandem, cognita et inuenta ipsius pura deuotione et animi intentione, fide utrinque confederatis, decretum est  primum ex consilio regis et suorum principum regem Ierusalem remancre; trecentos uero ex suis uiros militares et belligeros cum ammiraldo Ascalonem descendere, urbem intrare, et eius turres obtinere, et uniuersos ciues regi subiugare. Descendentes itaque sicut decretum erat, portas intrauerunt auxilio et consensu ammiraldi, menia apprehendentes, ciues regis ditioni subiicientes.



CAP. XXXuI.---Legatio Baldewini comitis ad regem Baldewinum de aduentu Turcorum, et fama filii Babylonii regis, Ascalonem descendentis.

Nec mora, cum predicti milites urbem obtinuissent, et regis potestati ex manu ammiraldi omnia contulissent, rex uero in Ierusalem in potentia et gloria magna resideret, legati Baldewini de Burg ad regem intreuntes, in hec uerba locuti sunt: Turci  a regno Corrozan, egressi in uirtute magna ducentorum millium robustorum equitum, presidium Turbaysel obsederunt, terram preda et omni exterminio Christianorum depopulantes. Qui assumptis uiribus equitum et peditum, usque ad locum, qui dicitur Solome, descendit. Ubi, cum diebus aliquot moram ageret propter copias Turcorum, qui a Damasco conuenerant ad obsistendum sibi, crudelis fama innotuit quomodo filius regis Babylonie Ascalonem descendisset, ut in ea repertos milites Christianos expugnaret et urbem sue potestati relocaret.



CAP. XXXuII.---Rege Baldewino Ascalonem descendente, regis Babylonii filius a ciuibus intromissus, Christianos ibi repertos occidit.

 Quibus rex auditis, iter distulit et Ascalonem rediit, si forte suis subuenire posset. uerum ciues qui urbem inhabitabant, uirtutem Babylonie adesse intuentes, et regis Baldewini absentiam, quadam die conuenientes, ammiraldum in ore gladii percusserunt, et filium regis Babylonie, apertis portis, urbi immiserunt. Qui intromissus, priusquam rex Baldewinus fines Ascalonis attingeret, milites catholicos, qui per menia diffusi erant, exterritos et subito expugnatos, uniuersos in ore gladii occidit; ciuitatem uero, seris et omni custodia Sarracenorum minuit. Rex igitur Baldewinus, accelerata uia, ut interitum suorum comperit, et urbem ex perfidia ciuium amissam, Ammiraldum quoque in fraude peremptum, Ierusalem repedauit; quia nulla tunc  erat opportunitas urbem assiliendi, et suos decollatos ulciscendi.



CAP. XXXuIII.---Qualiter ducenta miltia Turcorum Turbaysel obsidentes, et Antiochiam tendentes, Gozelinus comes insecutus sit.

Interea Malducus, Arongaldus, Armigazi et Samarga, qui, collecto exercitu ducentorum millium equitum, Turbaysel obsederant, duobus mensibus montes ipsius presidii in uirtute nimia suffoderunt, ut sic putei oborientes et cisterne aqua deficerent, et Gozelinum loci defensorem et cum eo inhabitantes captiuarent. Sed post nimium laborem Turci uidentes quomodo nichil proficiebant in demolitione et cauatione montium, abhinc Antiochiam profecti sunt cum centum millibus; centum uero millia propter  nimietatem et diuturnam moram, in qua necessaria uite minuebantur, in terram Corrozan redire decreuerunt. Gozelinus reditum et diuisionem illorum intelligens, insecutus est remeantes cum centum et quinquaginta equitibus et centum peditibus; ac in impetu subsequentes ac retardatos, et uehiculis cibariorum impeditos incurrens, mille detruncatis, predam magnam cum spoliis in presidium abduxit.



CAP. XXXIX.---De centum millibus Turcorum, qui filium Brodoan, principis Alapie, obsidem nequiter iugulauerunt.

Cetera uero multitudo centum millium Turcorum Alapiam peruenientes, Brodoam principem ciuitatis precati sunt, ut uxores filiosque teneros ac filias ad tuendum susciperet, donec euentum uictorie sue  uiderent. Sed his refutatis, quia pax inter eum et Tankradum erat, hoc tantum promisit eis quod nulli parti hinc uel hinc auxilio haberetur, et hac de causa filium suum obsidem eis fecit. Turci uero filium illius tenentes, post paululum pactum fidei preuaricantes, filium illius se decollare constanter attestati sunt, nisi eis foret auxilio et filios ac filias cum uxoribus et sarcinis suis intra menia reseruaret, propter dubium belli euentum. Quod cum ille negaret propter fedus quod pepigerat cum Tankrado, filium eius in oculis patris et omnium suorum aspectu, capitali sententia interimere non abhorruerunt. Decollato itaque tam impie et dolose filio Brodoan, Cesaream Philippi profecti sunt, que sita est iuxta montana Gybel, ab Antiochia diei  unius itinere: ubi fixis tentoriis super fluuium Farfar, hospitati sunt.



CAP. XL.---Congregatio Baldewini regis et Christianorum principum facta Antiochie contra Turcos.

Gozelinus audiens Turcos a Turbaysel, que est Bersabee, Antiochiam diuertisse, cum centum equitibus et quinquaginta peditibus ad auxilium Tankradi Antiochiam sine aliqua dilatione accelerauit. Accelerauit et Baldewinus de Burg cum ducentis equitibus et centum peditibus; Paganus etiam de Sororgia cum quinquaginta equitibus et triginta peditibus; preterea Hugo de Cantalar, scilicet de predio Hunnine, cum suis sociis auxilio adiunctus est. uenit et Richardus, prefectus ciuitatis Maresch,  cum sexaginta equitibus et centum peditibus; item Wido de Gresalt, Willhelmus de Albin, Wido cognomine Capreolus, princeps ciuitatum Tarsi et Mamistre. uenit et episcopus Tarsensis, episcopus simul de Albaria; Willhelmus pariter filius comitis Northmannorum, dominium habens ciuitatis Tortose, quam Tankradus Bertranno abstulerat, cum suis sequacibus sociatus est. Engelgerus, prefectus ciuitatis Femie, cum ducentis equitibus uenit. uenit et Bonaplius, ciuitatem tenens Sarmit; uenit et Gudo cognomine Fraxinus, tenens ciuitatem Harich; Robertus simul de Sidon, Rotgerus de Montmarin, tenens presidium Hap; Piractus Talaminiam tenens. uenerunt et Pancras et Corrouasilius de ciuitate Crasson; Ursinus quoque de montanis Antiochie,  Anteuellus etiam et Leo frater eius. uenit et Martinus comes Laodicee, quam Tankradus, eiectis et expugnatis militibus imperatoris Grecorum, suo iuri mancipauerat. uenit et Robertus de ueteri ponte, qui miles egregius et indefessus, sepius terras gentilium militari manu depredatus est. Hi omnes milites Tankradi, de regno Antiochie uniuersi congregati sunt in ciuitate regia. Illic pariter rex Baldewinus festinato itinere post contritionem suorum in ciuitate Ascalone ab Ierusalem descenderat; et cum eo Bertrannus, Eustachius Granarius, Walterus de S. Abraham, dominus quoque patriarcha Gobelinus, et cetera multitudo fidelium, qui ad quatuor millia in loco eodem in manu forti conduentes, pernoctauerunt usque ad mane. Mane autem  facto, usque ad castellum de Giril profecti sunt.



CAP. XLI.---Quod sedecim millia Christianorum contra Turcos acies direxerint, multa fame periclitati.

Tertio uero die postquam ex omnibus locis et castellis in unum conuenerant, ordinatis aciebus, Cesaream uiam instituerunt, ubi Turcorum copie, sicut arena que est in littore maris, congregate sunt. Erat autem exercitus Christianorum ad uiginti sex millia equitum et peditum, uirorum bellatorum. uidentes Turci quia Christianorum uirtus appropinquasset, alteram in ripam fluminis Farfar transierunt, et tentoria illic in spatioso loco reposuerunt.  Quo in loco sedecim diebus utrinque moram fecerunt. Sed Christiani minime cum Turcis stabili bello committere poterant, propter illorum miram hac et illac per agros discursionem et circumuagationem, quam in Christianos equorum uelocitate moliebantur. Et cogebant iidem Turci uniuersas urbes et munitiones in circuitu magnis minis et terroribus, ne quid uenale Christianis afferretur. Quapropter sex diebus tanta penuria panis, et precipue equorum pabuli sunt arctati, ut amplius mille fame et pestilentia periclitari uiderentur.



CAP. XLII.---Quod sepius utrinque ordinatis aciebus Turci fugam inierint.

Quinta decima uero die rursus Christiani agmina ordinauerunt: ordinauerunt et Turci. Ordinatis itaque  utrinque tres acies Christianorum nimium auide cedis hostium, supra modum uiam acceierauerunt aduersus hostiles cuneos. Sed nimis a societate prolongate, immoderato grandine sagittarum uexate, in luga ad exercitum sunt reuerse, plurimis uulneratis, pariter plurimis cum equis et mulis et omnibus spoliis retentis. uidentes autem Baldewinus et Tankradus suos bello defecisse, et usque ad exercitum in fugam remissos, prolato signo sancte crucis, contra inimicos in spe salutis et uictorie laxis frenis Turcos impetu adeunt. Sed Turci solito more equorum cursu per centum et centum, per mille et mille, nequaquam bellum secum committere passi sunt. Quadam uero luce exorta, Turci consilio inito, in terram Corrozan reuersi sunt, eo quod nichil Antiochie  nocere potuerunt, et Christianorum uirtus illis obuiam facta sit, nec bello nec sagittis absterreri potuerit. Acta sunt hec in festo S. Michelis archangeli tempore autumni, quando uniuerse fruges meti et colligi solent.



CAP. XLIII.---Ubi Tankradus post discessum Turcorum presidium Gerez multis diebus obsedit.

Hoc eodem anno Tankradus post discessum regis et ceterorum magnorum qui sibi in auxilium confluxerant, uires suas retinens, in mense Octobri presidium Gerez, quod dicitur Sarepta Sidoniorum, eo quod subiectum regi Sidonis quondam fuisset, in manu potente obsedit. Sed Turcorum armis et custodia munitum reperit; turrium quoque et murorum  edificiis firmissimum undique repertum est. Distabat enim hoc presidium uix expugnabile sex milliaribus a ciuitate Alapia, quam Brodoan suis armis tuebatur. Tankradus uidens presidium firmissimum et defensione Turcorum tutissimum, per dies plurimos machinas et tormenta lapidum fieri constituit, quibus undique in duodecim partes suos circa presidium constituens, nocte ac die turres et muros comminuens oppugnabat. Circumfodit etiam idem Tankradus suos uallo tutissimo, quod et uigili custodia muniuit, ne subito hostes callide ad eum uel suos in obsidione diuisos irrumpentes, bellum cum eis committerent, et sic facile expugnarent.



CAP. XLIu.---Ubi Tankradus urbe Gerez tandem multis artibus deuicta, regionem illius totam obtinuit.


Sic Tankradus ingeniis suis muro et turribus applicitis, et in tutamine ualli suis constitutis diebus multis, ruinam presidio intulit, dum quodam die Dominico post Natalem Domini, magistra arx crebro ictu lapidum quassata corruit; et ab alto cadens turres duas, que illi erant collaterales, casu suo et pondere intolerabili comminuit; et sic Tankrado suisque sequacibus aditum patefecit. Tankradus nunc amplius et ualidius quam solebat hostes in presidio urgebat, et scutorum testudine ad eos introrsus uenire facie ad faciem contendebat; sed adhuc pre magnitudine lapidum, qui aditus occupabant, ingredi confidenter nequibat, et propter  infesta iacula que a Turcis emissa obsistebant. Turci defensores presidii, uidentes ruinam suarum turrium, et quomodo Tankradus eos longo tempore obsedisset et adhuc obsidere decreuisset, donec presidium caperetur, dextras sibi dari poscunt; et ostro ceterisque pretiosis in auro et argento ab eo sumptis, a presidio exeuntes in eius potestatem reddunt. Et sic Tankradus huius presidii et totius regionis possessor et dominator factus est.



CAP. XLu.---Qualiter Tankradus aliud presidium, nomine uetule, obsederit, ammiraldo quodam sibi confederato.

Eodem anno tempore Quadragesimali Sarepta capta, muris et turribus reedificata et custodibus munita, castellum, quod dicitur uetule, situm in montanis  in regione Gybel, Tankradus collectis uiribus obsedit spatio trium mensium; sed in uno latere inobsessum reliquit propter difficultatem locorum et copias Sarracenorum, qui hac parte abundantius morabantur. Obsidione igitur locata, predas circumquaque contrahebant, gentiles captiuabant et plurima damna inferebant. Tandem quidam ammiraldus, uidens regiones grauiter ab exercitu Tankradi uastari, pepigit fedus cum eo ne sua depredandi causa ingrederetur; et ideo inobsessum locum presidii obsideret, eo quod notas haberet semitas, que inuestigabiles a Gallis nulla possent arte deprehendi. Quod et actum est. Nam Tankradus cum illo federe inito, decem equites, centum pedites illi in auxillum constituit, quatenus eius conductu et notitia  locum inobsessum preoccuparet, nullum illic exitum aut introitum fieri patientes.



CAP. XLuI.---Ammiraldus idem cum Tankrado uetule obsidione cingens, ciuibus urbe erumuentibus, uix fuga elapsus est.

Ammiraldus militibus Tankradi secum assumptis, quingentis uero suorum ascitis, difficilia obsedit loca, ubi hospitia et mansiones edificantes, ut in  eis moram diebus aliquot obsidionis facerent, plurimum opere et labore grauati sunt. Fessis itaque et exhaustis uia difficili et opere et somno graui immersis, in prima noctis uigilia Turci ac Sarraceni cum multis millibus in castris eorum ex improuiso adfuerunt, pariterque uniuersi defensores e presidio erumpentes, signo et uociferatione audita, et usque mane dimicantes centum pedites detruncauerunt. Ammiraldus uero grauiter uulneratus, uix euasit cum decem militibus, sed quingenti milites in falsa fide presidium cum Sarracenis intrantes, a duce et ammiraldo suo sequestrati sunt.



CAP. XLuII.---Quod Tankradus obsidione longa urbem uetule et omnem illius regionem obtinuit.

 Tankradus semper imperterritus obsidionem magis firmans, mangenas duodecim ad urbis menia applicuit, donec barbicanas et turres, spatio unius mensis quassatas, usque ad interiora presidii perforauit. uidentes autem defensores quia iactus lapidum nequaquam sustinere possent, in cuiusdam noctis silentio ignem quibusdam ligneis edificiis immittentes, diffugio elapsi sunt. Tankradus uidens presidium igne conflagrare iam uespere facto, uiros uero aufugisse comperiens, cum sociis audacter ingressus est, et turres suo satellitio muniens, regionem cepit expugnare et subiugare.



CAP. XLuIII.---De obitu Bemundi ducis.

 Hoc in anno Bemundus auunculus Tankradi, egritudine correptus, uita discessit apud Bare ciuitatem, ad ecclesiam B. Nicolai catholice sepultus, tempore quo Henricus u rex, imperator Iu, Rome plurimos sibi resistentes hostili impetu in ore gladii crudeliter edomuit; regnumque et imperium ex hereditario iure antecessorum potenter et gloriose retinuit.



LIBER DUODECIMUS.



CAPUT PRIMUM.---Qualiter rex Baldewinus super obsidione Tyri consilium inierit.


In anno secundo postquam Sidon capta est, et Tankradus Sareptam percussit et obtinuit, rex Baldewinus conuocata omni Ecclesia Ierusalem ab uniuersis locis que sub manu eius erant, iniit consilium quatenus obsideret Sur, que adhuc rebellabat et conchristianis fratribus terra marique calumnias inferebat, et a tributis et pacto recesserat in omnibus que regi promiserat mentita. Uniuersis uero admonitis, ac uoluntariis ad hanc obsidionem inuentis, dies statuta est qua conuenirent, et ex decreto regis positis tentoriis menia uallarent et coangustarent.



CAP. II.---Quod Tyrii contra regem cum principe Damascenorum fedus inierunt et pepigerunt.


Talis autem fama ut in auribus Tyriorum insonuit, uehementer perterriti inierunt fedus cum quodam Dochino principe Damascenorum, ut tutelam et solatium ab eo consequerentur, et thesauros ciuitatis, et que habebant pretiosiora in custodia et conclaui Damasci eius consensu et licentia deportarent. Rogauerunt etiam ut eis uiros sagittarios et defensores urbis in auxilium mitteret in conuentione solidorum, uiginti millium byzantiorum sibi suisque dare promittentes.



CAP. III.---De Reinfrido milite Christiano, cuius conductu nobiles Tyriorum a rege catenati sunt.


Hoc itaque pacto utrinque sub fide data accepto et firmato, Tyrii ciues quemdam Reinfridum nomine, uirum Christianum et illustrem militem regis, mille byzantiorum premio promisso et dato conuenerunt, quatenus eius conductu in Damascum sarcinas thesaurorum suorum pacifice transferrent, et sine impedimento cum camelis et uehiculis repedarent. Reinfridus uero uir leuis et non multum pensans, si fidem erga gentiles et incredulos uiolaret, uniuersa regi detulit, ac diem qua transituri erant in Damascum cum uniuersis copiis et rebus pretiosis propalauit, asserens regem hec omnia posse capere ac retinere sine contradictione. Hoc rex audiens,  sine mora peditibus ac militibus ducentis accitis, iussit uiam obsidere et caute obseruare per quas semitas uiri Damascum cum sarcinis profecturi erant. Et ecce in silentio noctis, cum omnia solent quiescere, Tyrii cum camelis suis, incomputabili auro, argento, ostro et quibusque aliis pretiosis ornatis, conductu prefati Reinfridi uiam Damasci uenerunt. Cum subito regis insidie in eos irruentes alios occiderunt, alios tenuerunt, et thesauros infinitos cum purpura pretiosa et serico uarii coloris et operis rapientes, cum ipso Reinfrido, in uehiculis camelorum et mulorum abduxerunt



CAP. Iu.---Quomodo princeps Damascenorum Tyriis subuenerit, et qualiter eosdem rex obsederit.

Thesauri miri et inauditi illic capti sunt, quos rex  liberali manu militibus longa nunc indigentia oppressis benigne largitus est. His ita captis, his occisis, paucis uero elapsis, Dochinus, apud quem sperabant refugium, ualde molestatus, sine mora quingentos milites in sagitta et arcu peritos ad urbem Tyriorum direxit ut preuenirent regis obsidionem, et regi suisque ab urbe resistentes, in conuentione solidorum ciuibus subuenirent. Rex itaque Baldewinus in uirtute et apparatu decem millium a Ierusalem descendens in uigilia S. Andree apostoli, ciuitatis menia in arido positis castris occupauit; a mari uero in ipso urbis latere et portu naualis obsidio non magne uirtutis et armature fuit. Promiserat enim rex Grecorum, illic per aquas copias adfuturas;  sed hieme incumbente, minime collate sunt.



CAP. u.---Quod rege urbem uallante, Tyrii portis egressi, sed mox mirabiliter a rege repressi, quosdam secum intrantes occiderunt.

Rex autem, postquam obsidionem firmauit et munimine ualli se suumque exercitum circumfodit, ne impetus aduersariorum ex improuiso irrueret, aggressus ui urbem, turres et menia omni genere bellico oppugnauit, de die in diem crebris assuitibus iteratis. Turci uero, qui in grandine sagittarum confundunt et resistunt, econtra per menia et turres diffusi, strages et grauia uulnera Christianorum non parce multiplicabant, et ad portas et uectes ferreos concurrentium multitudinem, lapidum incessabili iactu, sulphuris quoque ac picis feruentis  effusione suffocabant. Quodam denique die post plurimos assultus et diutinos labores, dum paulisper a foris respiraret exercitus manusque contineret a belli opere, deintus uero Tyrii et eorum Turci milites silentium tenerent, sed tamen consilium iniissent quatenus in momento a portis in impetu castra regis irrumperent; mox armis resumptis, lorica et galea induti, subito quasdam portas aperientes, in multitudine graui in apertam camporum planitiem, quam rex et exercitus nunc belli immemor habitabat, usque ad loca tentoriorum concurrere ausi sunt, plurimos sagittis transfigentes, et clamore magno et horrisono totum exercitum commouentes. Et ecce sine mora uniuersi milites Christianorum attoniti, e cunctis castris in armis et lanceis  loricati in faciem illis aduolant, et hinc et illinc plurima fortitudine contendentes; sed tandem Christiani preualentes, Tyrios in fugam uersos in portam cegerunt, sicut utrique, hi fuga ueloci, hi celeri insecutione permisti, potenter urbem ingressi sunt. Turci Tyriique Gallos iam secum urbem intrasse contuentes, reuersi sunt in faciem se a tergo prementium; et fortiter obsistentes ac menia ascendentes, exercitum adhuc intrare contendentem omni armatura iaculorum reprimebant, quousque in uirtute sua preualentes portas clauserunt et circiter ducentos intra muros retinuerunt. Illic Willhelmus de Wanges, miles gloriosus et nobilis, itemque Willhelmus mire audacie et militaris fame cum egregiis sociis equitibus et peditibus capti, sententia  capitali perierunt; ceteri complures uinculis catenarum astricti sunt.



CAP. uI.---Tyrii duas machinas Christianorum pice et sulphure mirabiliter combusserunt.

Deinde post dies aliquot uidens rex assultu et lapidum tormento se ciuibus et muris prorsus non nocere, duas fieri constituit machinas muros plurima altitudine supereminentes, ac componi ordine duorum cenaculorum: quarum una ex sumptu et labore Eustachii Granarii, preclari militis et primi de domo et consilio regis, ad unguem constructa et erecta est. In hac ergo idem Eustachius cum electis manens tironibus, Tyrios mane, meridie, uespere per urbem gradientes omni genere iaculorum alios  interimebant, alios uulnerabant, per turres, menia et omnia urbis loca speculantes. Non minus ab altera machina milites regis inibi constituti, Turcos Tyriosque impugnabant, et sic eos ab ostio progressos arcu Baleari ferientes perimebant. Tyrii quoque econtra lapides aptabant ad quassandas machinas et eas inhabitantes; sed machine coriis taurinis, camelinis, equinis, cratibus uimineis uestite, iactus lapidum palosque ferreos et ignitos illese et immobiles sustinebant. Tyrii, cernentes quia hoc modo machinis nocere nequibant, alia arte machinas atterere conati sunt. Arborem procere altitudinis funibus erigentes, circulum quemdam amplum et spaciosum in modum corone ex grandi ligno componentes, summitati arboris catenis ferreis affixerunt;  ac eumdem ligneum circulum in circuitu pice, sulphure, cera, adipe, permistis stuppis impinguantes, ignique aqua inexstinguibili succendentes, usque ad locum murorum, quo machina Eustachii sita erat, funibus pertraxerunt. Qui subito nimium flammiuomus ab arbore in machinam laxatur, quam undique flamme intolerabiles cingentes, grandi et insuperabili incendio combusserunt, cum plurima parte uirorum, qui ignem excutere et exstinguere conati nequaquam euadere potuerunt. Eodem modo et arte regis machina combusta et in nichilum redacta est. Sic machinis his pariter combustis, tamen rex in obsidione mansit imperterritus, uolens urbem aut fame aut aliqua arte adhuc edomare.



CAP. uII.---Legatio Tyriorum ad principem Damascenorum, et reuersio regis in Ierusalem post aduentum eorum.


Ad hec denique regis constantiam et animum immobilem Tyrii cognoscentes, direxerunt clam legationem Damascum, quatenus Dochinus magnus princeps eis subueniret, magnam illi spondentes pecuniam et iurantes se semper in eius auxilio et obsequio permanere. Qui illico uiginti millibus equitum ascitis, per montana descendit usque ad confinia Tyri, ut in crastino regem suosque in castris incurreret, et sic urbem de manu regis et eius obsidione liberaret. Eodem uero die, quo idem Dochinus, uel Duodechinus, confinia Tyri per montana intrauit, armigeri septingenti cum sexaginta probis equitibus de exercitu regis, ad querenda pabula  equorum egressi, irruerunt casu et ignoranter super arma et uires Turcorum: qui uniuersi in sagitta et gladio ab hostibus perempti ac detruncati, perierunt, preter paucos, qui uix euadentes, retulerunt que gesta sunt. Hoc denique comperto, quod tot millia iam iuxta conuenissent et armigeros militesque regis peremissent, rex ex consilio optimatum suorum, qui diutina obsidione uexati erant, et rebus et cibariis exhausti, tentoria sustulit, ac die Dominica, que est ante Dominicam Palmarum, Ptolemaidem et ceteras ciuitates pertransiens, ipsa sancta et celebri die Palmarum per portam, que respicit ad montem Oliuarum, per quam et Dominus iehsu asello insidens intrauit, ipse cum suis et una cum quibusdam magnificis legatis Grecorum, qui ad eum  superuenerant, dum adhuc in obsidione esset, intromissus est. Egit denique illam sanctam hebdomadam sancta loca perlustrans, in oratione et eleemosynarum largitione et delictorum confessione. Diem uero sancti Pasche in omni honore et gloria propter legatos regis Grecorum iussu domini patriarche coronatus solemniter ac regaliter celebrauit.



CAP. uIII.---Qualiter rex Baldewinus Idumeos mercatores spoliauerit, et quod Tankradus princeps Antiochie obierit.

Celebratis itaque illic per dies octo sancti Pasche solemniis, assumptis ducentis equitibus, centum uero peditibus, ad uallem Moysi profectus est in partes Arabie, ut predarum aliquid abinde contraheret,  quibus inopes milites et rebus uacuatos ditaret et deficientes animaret. Legati uero regis Grecorum benigne commendati, donisque magnificis ampliati, Constantinopolim remissi sunt. uix uero partes Arabie intrauerat, et ecce Idumei, quos moderni uocant Bidumos, uiri mercatores cum immensis copiis diuersarum mercium in mulis et camelis, inter manus regis et suorum adfuerunt, qui nullatenus effugere ualentes, omnibus rebus diuitiarum suarum tam in auro quam in argento, gemmis pretiosis, ostro diuersi generis et operis, pariterque pigmentis exspoliati sunt, pluresque capti, Ierusalem abducti in custodiam mancipati sunt, preda uero et spolia eorum inter milites diuisa sunt. Eodem anno Tankradus, qui Antiochie preerat, uehementi infirmitate  correptus, in Aduentu Domini Iesu Christi morte occubuit, et in basilica B. Petri apostoli catholice sepultus, planctum magnum reliquit, omnibus prope positis mortem eius audientibus.



CAP. IX.---De aduentu Turcorum contra Ierusalem, et quod rex e contrario militiam adunarit.

Post mortem tam famosi et bellicosi uiri Turcorumque undique fortissimi expugnatoris, mense Martio nouo uere aspirante, prefatus Malducus, qui et ipse unus de prepotentibus regni Corrozan erat, ascitis fortissimis copiis Turcorum circiter triginta millia, disposuit transire usque ad Damascum, ut assumpto Dochino, qui et ipse Turcus et princeps iniuste erat Damascenorum, expugnaret ciuitates quas rex obtinebat; deinde Ierusalem, si eius uoluntati  prospere succederet, ad debellandos et expugnandos Christianos perueniret. Diuulgata autem tam famosi principis adunatione per regionem ciuitatis Edesse, nuntii Armenii regi Baldewino diriguntur, qui omnem rem et apparatum illius declarent, quatenus preuisis et suis conuocatis, hostibus tutius et facilius ad resistendum occurreret. Rex autem, auditis nuntiorum uerbis, illico aptata legatione Antiochiam ad Rotgerum, illustrissimum iuuenem et militem, filium sororis Tankradi, qui et loco eius restitutus principatum obtinebat Antiochie, direxit, ut sine intermissione ad auxilium eius uenire operam daret in paratu armorum et copiis, sicut decretum fuerat a principio Christianos christianis  fratribus subuenire. Rotgertus sine mora, accepta regis legatione, septingentis equitibus, quingentis uero peditibus assumptis, ad ipsum regem uenire disposuit; sed aliquantulum propter colligenda arma retardatus est. Turci uero uiam Damascum accelerantes, ad mare Galilee castrametati sunt, et presidium Tabarie obsidentes, hac parte fluminis Iordanis plurimum temporis egerunt, montem Thabor occupantes, et undique Christianorum habitationem delere studentes. Iam enim in calumniis et predis et aggrauatione Christianorum curriculo trium mensium potenter obsederant, omnia uastantes, nulli parcentes, nocte ac die insidiis inuigilantes, milites Tabarie crebris assultibus et bello lacessentes.



CAP. X.---De mille quingentis peregrinis Christianorum, propter quos rex attriuit in pugna ducentos Turcorum.


His diebus mille quingenti peregrini, qui Paschali solemnitate Ierusalem moram fecerant, reditum parantes, sed per regionem Sur transire metuentes, regem supplici prece conuenerunt, quatenus conductum eius trans Sur habere mererentur, ne ab inhabitatoribus urbis impugnarentur, parum resistere ualentes, sicut fessi et plurima inopia grauati. Rex, uidens illorum redeundi constantiam, trecentis ascitis militibus, uiam cum eis usque ad montana Sur tenuit. Sed in latibulo montium paulisper remoratus, peregrinos premisit ut sic experiri posset si qua uirtus ciuium Sur ad insecutionem Christianorum  peregrinorum appareret. His uero premissis, milites ciuitatis Sur ad quingentos egressi, peregrinos procul ab urbe transeuntes, ad trucidandum et captiuandum insecuti sunt multa uociferatione et tubarum strepitu ad perterrendos illos intonantes. uerum rex, audita hac uociferatione, a latibulo et insidiis uelociter exsurgens, militibus in tergo adfuit, plurimam cedem exercuit, quousque Sarraceni uicti et attriti fugam arripientes, Sur uiam remensi non prius portas introierunt quam ducenti ex eis capti et attriti sunt. Peregrini hac sola die uia continuata, altera autem die audita Turcorum presentia cum tot millibus, inito consilio, Ptolemaidem reuersi sunt, illic cum rege moram facientes.



CAP. XI.---Rex cum Turcis congrediens, fuga dilabitur, quibusdam suorum in bello cadentibus.


Rex igitur intelligens Turcorum audaciam nimium aggrauasse, longe lateque predam contraxisse, ab assultu raro quieuisse, uehementer indignatus conuocat uniuersos qui erant in circuitu Ierusalem et omnium ciuitatum quas possidebat, et ad septingentos congregans equites, peditum quatuor millia, peregrino exercitui iurat et contestatur non ultra Rotgerum et remotos conchristianos principes prestolari, nec longius pati Turcorum arrogantiam et calumnias. Et statim a Ptolemaide tam nouis peregrinis quam ceteris ascitis, trans Iordanem castra figi statuit, ipso natali apostolorum  Petri et Pauli, eo uidelicet in loco, quo hactenus Turcorum per prata amena et uoluptuosa ponebantur tentoria. Turci uero astuti hoc per latores comperto, tentoriis sublatis, in montem Thabor secesserunt, ac si regem metuentes et fugam maturantes, cum eo bellum committere non auderent. Sed uix ponebantur tentoria, et ecce Malducus Dodechinusque cum uniuerso comitatu suorum eruperunt a montanis Thabor, ut arena maris fortiter irruentes arcu et sagitta in castra regis et suorum, graui bello et uulnere atroci preliantes et Christianis acies impugnantes, donec rex et tota manus suorum uim tot millium sustinere non ualentes, sed fugam ineuntes, ad mille quingentos occiderunt, preter equites, quorum triginta interempti  sunt. Cecidit illic Reinerus de Brus, miles imperterritus; Hugo, iuuenis nobilis et miles illustris; aliique quorum actus et bella laude et memoria dignissima sunt.



CAP. XII.---Rex sedecim millibus congregatis, in secundo congressu Turcos a Iordane potenter effugauit.

uix itaque rege elapso, et Turcis loca campestria uictoriose obtinentibus, altera die Rotgerus, successor et heres Antiochie, filius sororis Tankradi, cum quadringentis equitibus et sex centis peditibus adfuit, mire molestatus de regis infortunio et suorum casu, et quia itineris tardatione hesterno prelio ei ad opem esse non potuit. Adfuit et princeps ciuitatis Tripolis, non minus animo consternatus, quoniam sic a  Turcis castra regis cesa sunt. Et post pauca adfuerunt plurime acies Christianorum nauigio usque ad Ptolemaidem aduecte; quorum ex omni parte tam mari quam terra affluentium sedecim millia in unum collecta sunt. Rex tot millibus in breui congregatis, Turcos adhuc trans Iordanem in sua feritate persistentes aggredi statuit ex consilio omnium qui aderant, quatenus in capite eorum, Deo auxiliante, redderet malum, quod sibi suisque et uniuerse regioni inferre conati sunt. uerum Turci audito regis aduentu et uoluntate, a loco et regione Iordanis recedentes, Romaniam ingressi sunt, regis Grecorum castella et ciuitates plurimas obsidentes et expugnantes.



CAP. XIII.---Quomodo coniux ducis Sicilie ad thalamum regis Baldewini cum magno apparatu properauit.


Rege dehinc cum omni manu sua ab insecutione hostium Ptolemaidem reuerso, mense Augusto inchoante, peruenit ad aures regis quomodo nobilissima coniux Rotgeri ducis Sicilie, fratris Bemundi magnifici principis, post obitum et exsequias prefati mariti ad thalamum regis magnopere properaret in apparatu copioso magnarum diuitiarum et plurimo militum comitatu. Fuerunt ei due triremes, singule cum quingentis uiris bello doctissimis, cum nauibus septem, auro, argento, ostro, gemmarum uestiumque pretiosarum multitudine onustis; preter arma, loricas, gladios, galeas et clypeos auro fulgidissimos, et preter omnem armaturam, quam ad defensionem  nauium solent uiri potentissimi comparare. In ipsa denique naue, in qua predicta matrona manere decreuerat, malus auro purissimo tectus, procul radios ad solis claritatem exerebat, et utraque nauis cornua auro et argento fabrili opere uestita, spectaculo admirationis omnibus erant ea intuentibus. In una de septem nauibus uiri Sarraceni et sagittarii, uiri fortissimi et claritate pretiosarum uestium fulgentes inerant, dono regi adducti, et qui nullis in regione Ierusalem sagittandi arte inferiores haberentur. Huius itaque matrone aduentu et gloria audita, rex tres naues, quas uocant galeidas fetas uiris egregiis et marino certamine peritissimis, misit illi in occursum; sed uentorum turbine mari intumescente, nequaquam illi occurrere aut sociari  potuerunt. uentorum enim potentia naues longe iactate, tandem portu sinuque Ascalonis uespere sunt recepte circa horam nonam, nequaquam nautis ualentibus aut frustra conantibus iter per aquas tenere, propter uentum qui eis nimium contrarius repugnabat.



CAP. XIu.---Cum quali gloria rex eamdem matronam sibi copulauerit, militibus ab ea largiter remuneratis.

Ascalonite, uiris Christianis semper infesti, mox Christianorum signis recognitis, in galeidis ferratis et armis occurrere et confligere cum eis accelerant. Sed, post plurimam contentionem, et utrinque sepius factam incursionem, una ex galeidis Ascalonitarum, quinquaginta milites continens attrita et submersa  est, cetere expugnate et repulse sunt. Nec mora, Christiani ex omni parte preualentes in uictoria, et in unum coadunati, Deo prosperante, tranquillo uentorum flamine relato, et omni furore maris sedato, in uirtute magna a portu et statione Ascalonis sunt egressi; sicque pacifico nauigio Ptolemaidem peruentum est. Nec mora, rex aduentu tam gloriose matrone cognito, cum omnibus primoribus regni sui et uniuersis pueris domus sue, in uestitu diuersi generis et pulchritudinis, in regio cultu, in equis et mulis, ostro et argento fulgentibus, in tubis et in omni dulcedine musicorum e naui egredienti adfuit. Sed et platee mirificis et uariis tapetibus strate, uici purpureis uelis adornati in honorem tam nobilissime, et thesauris famosissime matrone, rutilabant,  sicut decet reges in omni gloria et pompa exaltari. Cum hac itaque iucunditate et laude ea inducta, et regi stabili connubio copulata, nuptiarum magnus apparatus ornatusque factus est in regio palatio ciuitatis per dies aliquot; thesauri plurimi ab ea in erarium regis translati, quibus multum rex et uniuersi, qui bellis Turcorum arma amiserant, nunc mestimabiliter releuati et ditati sunt. His iam nuptiis finitis, et rege Ierusalem cum sponsa sua ascendere disponente, Rotgerus in Antiochiam, benigne a rege commendatus, uiam insistere disposuit, cui noua regina mille marcas argenti cum ostris pretiosis, cum byzantiis quingentis, cum mulis et equis egregiis dono contulit, preter gregarios milites, qui a longinquo regi ad opem confluxerunt,  quibus non modica premia auri et argenti pariter collata sunt.



CAP. Xu.---Ubi post reditum Christianorum Turci, deuastantes terram Grecorum, urbem Stamiriam subuerterunt.

Sic quibusdam ad sua redire feruentibus, quidam uiam per Romaniam in arido insistentes, ciuitatem Stamiriam applicuerunt, qui a Grecis, uiris Christianis, in omni administratione necessariorum clementer hospitio suscepti sunt. Nec mora, Turci, qui a rege ex Galilea fugati, ciuitates et municipia regis Grecorum expugnata et attrita, preda et spoliis in nichilum redegerant, eiusdem ciuitatis menia aggressi, obsidionem in circuitu locauerunt, plurimam uim, minas et terrores ciuibus inferentes. Hinc  non post multoz dies, et post terribiles assultus, magistram portam urbis in uirtute nimia assilientes, militibus Grecorum, uiris effeminatis parum resistentibus, in securi et ascia ianuam comminuentes, defensoribus tandem fessis, unanimiter irruperunt; et in uniuersos tam ciues quam peregrinos sagitta et arcu irruentes, non modicam cedem operati plurimos abduxerunt, uniuersaque pecunia et que ibi pretiosa reperta sunt, ab his seuis predonibus transportata sunt. In eadem uero ciuitate quidam de exercitu Christianorum hospitalitatis gratia moram facientes, ad quadraginta capti et decollati sunt; sed non sine plurima sui sanguinis ultione, quia inestimabili uirtute et bello a porta, ad quam defendendam locati erant, multis Turcis repulsis et occisis,  inuicti perstiterunt, quousque ad portam quam Greci tuebantur aduersarii immissi sunt.



CAP. XuI.---De septem millibus Christianorum, qui mare transeuntes, omnes nauigio perierunt.

Quidam autem circiter septem millia, reditum per uiam maris continuantes, et prosperis uelis ac sine turbine nauigantes, in festo S. Martini ad portum et stationem insule Cypri applicuerunt, anchoras suas in profundum iacientes, et in aridum ab ipsis nauibus descendere festinantes. Nec mora, uentus fortis ac uehemens, qualis per annos plurimos non est auditus a nautis, mari incubuit, motum et feruorem intolerabilem reddidit, naues quassauit, funes nauium suo impetu attriuit, anchoras a profundo sustulit, procellas sic contra naues ampliauit, ut  nauis in nauem discurrens sine remige mutuam dissolutionem pateretur, et sic tota illa congregatio Christianorum cum uniuersa suppellectile misera submersione absorberetur. Nulli euaserunt preter duas buzas, que de numero tredecim nauium erant. Crastina autem, mari a feritate sua sedato, tot millia corporum nobilium et ignobilium crebra illius inundatione in aridum sunt eiecta, ut uix trium hebdomadarum curriculo sepultura per camporum planitiem illic a fidelibus conderentur.



CAP. XuII.---Quod milites Baldewini regis nauali prelio contra Babylonios gloriose decertauerint.

In anno secundo post nuptias regis Baldewini, exercitus regis Babylonie copiosus nauali aduentu  usque Sur allapsus est in Assumptione B. Marie. Ubi insidias Christianorum alii molientes, alii rerum mercationem facientes, post tertium diem Natiuitatis ipsius uirginis iam mora facta, reditum parauerunt. Ptolemaidi uero appropiantes, ordinauerunt nauales acies, omni armatura aduersus Christianorum uires munitas: quarum due maioris uirtutis et multitudinis post tergum custodiam agentes, sed nimium rebus et hominibus occupate, a longe plus milliari subsecute sunt. Ciues uero et regis milites Ptolemaide, qui solito more quotidie per menia diffusi erant, intuentes uela et malos gentilium Babyloniam remigantium, statim loricis et galeis induti, tribusque galeidis circiter quadringenti inuecti, undis inferuntur ut naues subsequentes aliqua bellica  arte uexatas captiuarent. Nauis uero ex duabus, que nimis onusta erat armis et populis, effugere minime ualens, plurima defensione armorum cepit resistere ab hora diei nona usque ad uesperam: Sed tandem post nimiam cedem utrinque illatam cepit uiribus deficere, captaque usque ad portum ciuitatis Caiphas perducta est. Apud Caiphas quidam Sarraceni capti et uulnerati, custodie mancipati relinquuntur; incolumes uero usque Ptolemaidem cum sua naue capta transmissi sunt cum pariter uulneratis Christianis quibusdam. Sed uulneratis Christianis a tribus galeidis expositis, ceteri adhuc incolumes Christiani, aliis assumptis secum sociis in duabus galeidis, nauem, que amplius rebus, militibus et armis onerata et impedita, tardior ibat, insecuti,  iam quinque galeidis ualide assilientes cinxerunt. His econtra non minus ualide se defendentibus, ac omni genere armorum sagittarumque iaculatione uiriliter pro anima pugnantibus, postremo post nimium bellicum laborem a mane usque ad medium diem utrinque grauatis, fere gentilium nauis, que dicitur cattus, ab eorum manibus defensa et elapsa est. Quod uiri et milites Ptolemaide a menibus speculantes, et Christianorum galeidas defecisse, consilio facto, ducentos ad subueniendum illis mittere constituerunt. Et sic nauis undique crebro assultu illarum sine intermissione fatigata ac superata, uespere Ptolemaidem ui perducta est. De Sur, que Tyrus dicitur, due galeide illis in auxilium processerant; sed uidentes Gallorum constantiam et suorum  defectionem, fugiendo in sua reuerse sunt. Erant hac in naue mille uiri pugnatores fortissimi, quos tota nocte ex iussu regis ad custodiendum ciues multis uigiliis et armis obsederunt; et res eorum innumerabiles militibus diuise sunt. Ex Sarracenis alii decollati, alii innumerabili pretio redempti et laxati sunt.



CAP. XuIII.---Quomodo princeps Damascenorum fraude occiderit alium principem Turcorum.

Post hec anno sequenti prefatus Malducus, unus de prepotentibus Turcorum, post plurimam stragem et cedem Christianorum a partibus Romanie in Damascum rediens, apud Turcos et omnes gentiles nomine et fama exaltatus est, eo quod pre omnibus ampliorem tyrannidem in fideles Christi exercuisset.  Unde Dochinus, princeps Damascenorum, graui inuidia et indignatione tactus, omni uersutia qua nouit interitum illius moliebatur; sed tamen occulte, ne odium suorum incurreret, a quibus idem Malducus propter nimiam dationem suam et militie strenuitatem ualde charus habebatur. Quapropter, dum sepe circa mortem illius dolosa machinatione satageret, nec inter plurimas uersutias locus hunc perimendi daretur, tandem hanc sue fraudis reperit uiam, qua uirum mortificaret, nomenque eius deleret. Quatuor enim milites ex genere Azopart donis ac magnificis promissis conuenit, quatenus clam eum in armis furtiuis in die solemni in secreto oratorii sui, dum in ceremoniis ritus gentilis  intentus haberetur, subito transfoderent; et sic ab eo dona recipere mererentur. Immissi igitur clam oratorio Malducum intrantem et ceremoniis secure insistentem repentino impetn inuaserunt: quem acutissimo ferro pariter trans precordia figentes, hec prorsus ignorantem exstinxerunt, fugaque elapsi sunt. Dochinus huius perfidie et homicidii conscius, licet tum dissimularit, dum a suis rem actam comperisset, fictis lacrymis et planctu maximo sine cordis affectione de morte tam magnifici principis cepit conqueri, et mortis illius auctores, usquequaque persequi iussit et inuestigare. Sed fraus illius post modicum apud Turcos cepit propalari; et ex eo die in odia et inimicitias illorum incidit, multas insidias  pro sua perfidia prorsus inexcusabili perpessus.



CAP. XIX.---De copioso apparatu gentilium uersus Antiochiam, quem Baldewinus rex disperdidit per suam militiam.

In anno secundo post necem Malduci Burgoldus de regno Corrozan egressus, Brodoan rex Alapie, et Cocosander de ciuitate Lagabria, cum quadraginta millibus Turcorum in terram Antiochie cum apparatu magno et intolerabili armatura profecti sunt, tentoria sua locantes in campestribus ciuitatum Rossa, Royda et Femie, quarum suburbia tormentis lapidum atterentes et expugnantes, Femie uero nullatenus nocere ualentes, totam regionem inibi preda et igne depopulati sunt. Tommosam, Turgulant, Montfargiamque  ciuitates in uirtute magna et manu robusta expugnantes, Willhelmum principem Christianum de Perce, horumque presidiorum presidem, captum et uinctum abduxerunt; ceteros in eis repertos alios capitali sententia peremerunt, alios captiuatos tenuerunt. His in regionibus diebus hebdomadarum undecim consedisse perhibentur. Rex uero Baldewinus Ierusalem tunc moram faciebat. Qui inuitatus ad auxilium militum Christi, cum quingentis equitibus et mille peditibus, et cum eo princeps Damasci Dochinus, nunc ipsi regi fide alligatus, in plurimo equitatu uersus Antiochiam iter accelerant. Punctus, filius Bertranni de Tripla, que est Tripolis, adfuit in eodem comitatu cum ducentis equitibus et duobus millibus peditum  usque ad ciuitatem Taramriam regia uia profectus. Ubi Rotgerus de Antiochia et Baldeuinus de Rohas cum decem millibus equitum et peditum illis occurentes, et hac in terra octo diebus moram facientes castrametati sunt. Turci regis audita presentia et suorum copiis, uersus ciuitatem Malatinam in montana fugam constituerunt; quia cum eo confligere diffidebant. Rex igitur, comperto recessu Turcorum, redire cum suis disponens, uxorem Tankradi, que filia erat regis Francie, secum duxit, que ex regis consilio eidem Puncto copulata est, nuptiis gloriose et in omni plenitudine ac pinguedine celebratis Triple, que sibi hereditario iure a parentibus relicta est.



CAP. XX.---Ubi Baldewino rege redeunte Hierosolymam, Turci readunatis uiribus funduntur.


Post reuersionem regis, Turci sine mora ad Gastum. Harech et Synar, ciuitates Gallorum in fortitudine sua reuersi sunt, terram inuadentes omniaque illic reperta non parce depopulantes. Rotgerus et Baldewinus hoc audientes, plurimum de reditu regis turbati sunt, eo quod procul iam abiens reuocari non posset. Et ideo consilio habito, ne ei nuntios in uanum dirigerent, suos tantum ad quindecim millia collegerunt ex omni genere tam Francorum quam Armeniorum. Erant autem Turci in tres diuisi societates super fluuium Farfar, qui inter duas ciuitates, Cesaream Stratonis et Femiam, facit alueum. Primo denique diluculo in die Exaltationis  sancte crucis, Rotgerus et Baldewinus factis aciebus ipsos Turcos aggressi sunt: ubi, prelio commisso, quindecim millia Turcorum ceciderunt, pauci Christianorum occubuisse reperti sunt. Primo exercitu sic attrito, Rotgerus ad alterum dum tenderet uociferatione magna, uniuersi hostes metu attoniti, fugam ineunt ad uada predicti fluminis, et undis inuoluti et suffocati perierunt. Tertius dehinc exercitus hac catholicorum uictoria stupefactus, dum uiarum errore diffugium faceret, forte applicauerunt in regione Camolle, in ualle quadam iuxta castrum Malbech. Ubi Dochinus cum octo millibus occurrens grauiter cum eis preliatus est, tribus millibus illorum occisis, et mille abductis captiuis. Erant enim  inter hos Turcos fugitiuos multi de progenie et sanguine Malduci, qui plurimum sibi sepe aduersabantur, de eius perfidia et nece iniqua, ut propinqui illorum, in terra Corrozan apud maiores et minores querimoniam facientes, et de nece propinqui ultionem exsequentes. Hac de causa Dochinus semper sollicitus et suspectus, nunc regi Baldewino et fidelibus Christianis federatus integrius adherebat; Turcis usquequaque nocere non desistebat.



CAP. XXI.---Quod Baldewinus rex cum manu parua profectus sit in montem Sina.

In anno tertio postquam rex Baldewinus nuptias supra dictas regaliter celebrauit, tempore autumni ducentis equitibus et quadringentis assumptis peditibus, profectus est ad montem Oreb, qui uulgo  appellatur Orel, ubi presidium nouum curriculo dierum decem et octo firmauit, ut sic potentius terram Arabum expugnaret, et non ultra mercatoribus transitus hinc et hinc daretur, nisi ex regis gratia et licentia; uel ulle insidie aut uires inimicorum subito adessent, quin fidelibus regis in arce constitutis paterent: et sic ei regia arx impedimento esset. Sic huius presidii munimine undique firmato ad resistendum inimicis, rex, ut nouarum rerum semper erat auidus, sexaginta equitibus illustribus secreto conuocatis, uiam suam aperuit uersus regnum Babylonie, si forte in captione Sarracenorum et Idumeorum, aut inuasione ciuitatum aliquid insigne agere ualeret. Etiam deserta loca uaste solitudinis exsuperans, in abundantia escarum, que  mulorum tergo ferebantur, ad mare Rubrum uenisse perhibetur, in quo ipse et sui a caloribus, qui in terra hac grauissimi sunt, balneando recreati sunt, ac piscibus huius maris refocillati. Ibi in monte Sina monachos Deo seruientes audiens commorari, ad eos per deuexa montis causa orationis et allocutionis accelerare decreuit. Sed rogatus eorum nuntiis ad se premissis, minime ascendit, ne scilicet monachi suspecti propter catholicum regem a gentilibus de montis habitatione pellerentur. Abhinc enim usque ad Babyloniam ciuitatem intra cuatuor dies ueniri posse referebatur.



CAP. XXII.---Rex Baldewinus suorum monitionibus a monte Sina reuertitur Ierusalem prouidus.

uerum, quia sibi uires erant exigue, cum quibus  usque per loca solitudinis in silentio descenderat; et quia nunc cepit propter moras aliquas plene aduentus eius propalari, datum est ei ab amicis consilium ut nequaquam ulterius uiam perageret; sed quantocius Ierusalem in silentio securus repedaret. Si enim introitus aut exitus ipsius regis innotuisset, supra centum millia cuiusque generis gentiles et in occursum confluentes in armis undique uias occupassent. Nunc uero suorum consiliis acquiescens et a terra egrediens in cautela qua nouerat, per uallem Hebron et presidium S. Abrahe redire disposuit. Ubi cum suis pernoctans, corpora fessa cibariis terre illius copiose refecit. Dehinc uiam que ducit Ascalenem insistens, uniuersam predam, que per campestria Ascalonis uagabatur, in pascuis contraxit camelos  ducentos, armenta boum plurima, greges ouium caprarumque: cum quibus potenter et sine persecutione Ierusalem reuersus est,



CAP. XXIII.---Quomodo rex Baldewinus Ptolemaide aggrauatus, per multas eleemosynas de infirmitate sit alleuiatus.

Post dies aliquot Ptolemaidem descendens, mense Martio inchoante grauiter cepit egrotare, et de die in diem corporis molestia aggrauari. Quare thesauros, quos habuit in uasis aureis et argenteis multisque millibus byzantiorum, pauperibus iussit partim erogari pro peccatis suis et anime sue salute; uinum, frumentum, oleum et hordeum, quod habehat in Ierusalem et aliis in locis plurimis, item pauperibus  et orphanis et uiduis sine dilatione iussit distribui, uite sue nimium incertus. Domui quidem sue partem contulit; militibus quoque domesticis et aduenis, et cunctis, qui sibi in auxilio militari seruierant in conuentione solidorum, byzantios, aurum, argentum et ostra plurima largitus est. Omnia debita sua persolui precepit, et constanter admonuit ne anime sue essent impedimento. Sed, Deo uolente, qui omnibus penitentibus dat uitam et mortem transfert, huic iam nullam spem uiuendi habenti, precibus et lacrymis pupillorum et uiduarum sanitas redditur, et corporis sui debilitate alleuiata, ex toto athleta Christi conualuit. Iam enim antea tam ualida illius egritudine diuulgata, nauales exercitus Babyloniorum, qui Sur applicuerant, ut  in ipsius regis morte ciuitates Christianorum oppugnarent, nunc illius salute et sanitatis reparatione audita, sine aliqua mora uiam aquarum in regionem suam remensi, absque ullius contradictione discesserunt.



CAP. XXIu.---Qualiter eumdem regem patriarcha corripuerit, et quod ipsas illicitas nuptias repudiauerit.

Dehinc rege a languore suo releuato, Arnolfus cancellarius sepulcri Dominici, nunc antistite Gobelino mortuo, patriarcha electus et constitutus est. Deinde Romam profectus, a Paschali pontifice Romano benigne commendatus, et reuersus, et de omnibus obiectis excusatus, dominum regem ex admonitione et iussione ipsius apostolici cepit  arguere et monere, ut predictam matronam, quam duxit uxorem, a thalamo suo amoueret propter adulterium, quo in prima coniuge, orta de principibus Armenie, peccauit, eo quod legitimas nuptias adulterinis illius fedauit connubiis. Interdixit etiam illi hac de causa quod consanguinitatis eiusdem matrone, orte de sanguine Gallorum, reus haberetur. Ex hac admonitione constituto consilio in urbem Ptolemaidem in ecclesia S. crucis, rex ab uxore sua sequestratus est, Arnolfo patriarcha hoc agente, et omni clero et ipso iudicante. Illa uero tristis et dolens, ab hoc uinculo maritali synodali lege soluta, in Siciliam nauigio est reuersa, rex uero ab ipsa die et deinceps in obseruantia indicte penitentie persistens, mira abstinentia et castimonia ab omnibus  illicitis corpus edomuit a Deo tactus et monitus.



CAP. XXu.---Quomodo Pharamia ciuitas capta sit.

Post aliquantum deinde temporis, audita querimonia super omnibus aduersitatibus que ab Ascalonitis fiebant peregrinis Ierusalem uenientibus aut redeuntibus, rex Baldewinus accepto consilio suorum ipsum regem Babylonie expugnare decreuit; ut si forte terra et regnum diuitieque illius dissiparentur, minus Ascalon superbire et rebellare ualeret, que sepius opulentia regni et copiis armorum releuari et extolli solebat. Et iam ueris tempore aspirante assumptis ducentis et sedecim equitibus, quadringentis uero peditibus bellico opere doctis et  assuetis, uiam insistit per loca arida et solitaria cum uehiculis cibariorum non predam aut quidquam contingentes de uniuersis locis Arabie, que illi aut familiaritate confederata erant, aut aliquem respectum faciebant. Undecim denique diebus iam uia continuata cum omni manu predicta, aperitur ei fluuius Nilus, qui perfluit regionem terre Aegypti: in quem descendentes, a sudore loti sunt. Inde castra mouentes, die quadam ferie quinte ante mediam Quadragesimam mense Martio applicuerunt in terminos cuiusdam ciuitatis, que uocatur Pharamia, muris, portis et menibus munitissima. Et hec de regno Babylonie erat urbs speciosissima, non amplius quam trium dierum itinere a Babylonia distans. Sexta uero feria, que proxima erat dies, ordinatis  aciebus et signis tantilli exercitus, loricis et galeis induti, aggredientes ipsam ciuitatem uacuam defensoribus, portas eius patentes ingressi sunt in uirtute et assultu et clamore magno: ubi necessariarum rerum copiam inauditam repererunt in uino, frumento, oleo et hordeo, in carne et piscibus, in omnibus que uesci possunt. Auri et argenti et totius pretiosi ornatus multus erat numerus, quod ibi repertum est. Uniuersi enim inhabitatores ciuitatis, repente audita fama tam proximi aduentus regis, omnis defensionis et rerum suarum obliti, fugeque tantum intenti, procul ab urbe recesserunt, solum de uita et salute curantes. Rex et sui curriculo nouem dierum, itinere et inestimabili calore torride plage corpora fessa et grauata recreantes, cibis et potibus  abundanter repertis, sexta feria Sabbato et ipsa Dominica quieuerunt, iuxta uoluntatem suam omnia facientes.



CAP. XXuI.---Rex Baldewinus, capta Pharamia, usque ad mortem egrotauit.

Dominica uero, die qua mediatur ieiunium, uiri sensati et de sua salute solliciti, conuenerunt regem, in hunc modum loquentes: Pauci sumus, et iam ciuitati et regno Babylonie uirtus nostra innotuit, et hec Babylonia non amplius hinc quam uia trium dierum remota esse perhibetur: ideo consilium ad inuicem conferamus, ut ab hac ciuitate exeuntes, uiam, sicut deuouimus, continuemus et non moram hic faciamus. Rex itaque suorum consiliis satisfaciens, summo diluculo sociis admonitis, muros ciuitatis diruens,  ignes uniuersis edificiis turrium et edium immisit, totis uiribus ante omnes precipue stragi illius incumbens, ne Babyloniis ultra uires et opem conferret. Hanc uero stragem, ut dictum est, dum rex pre cunctis ualidius ac attentius exerceret in ruina murorum, in edificiis incendendis, ultra modum membris calore et labore uexatis, uehemente infirmitate corripitur, et magis ac magis molestia corporis cepit augeri. Iam uero tenebris relatis et prorsus sole sublato, uitam desperans, primores sui exercitus conuocans, debilitatem sui corporis detexit, nec se posse mortem nunc euadere attestatur. Hac audita desperatione et desolatione regis, uniuersi a minimo usque ad maximum ceperunt ingemiscere, fletus  nimii ac lacryme ab oculis erumpere, et magna in cunctis facta est desolatio: nulli quippe spes aut fiducia redeundi ultra Ierusalem erat, sed arbitrabantur se hoc in exsilio capitali sententia esse perimendos.



CAP. XXuII.---Consolatio et iussio regis ad milites, habita de morte et sepultura eius.

Ad quos corroborandos rex, licet mire aggrauatus esset, ait: Quare sic, uiri fortissimi et sepius in periculis probati, animus uester in mei solius imminutione disturbatur, fletus, desolatio et dolores geminantur? Non, fratres mei dilectissimi et commilitones dulcissimi, mors mei solius corda uestra sic mollescere et deficere faciat, et infirmare etiam in terra peregrina et inimicorum. Mementote in Dei nomine, quia mea  uirtus unius est hominis et quia adhuc inter uos quamplurimi habeantur, quorum uirtus et consilium parum aut nichil a meo distat. Et idcirco uiri estote fortissimi, et in dolore mortis mee tristes nequaquam effeminari incipiatis; sed decet uos sollicitos esse quomodo caute redeatis in uirtute armorum uestrorum et regnum Ierusalem retineatis, sicut a principio Deo deuouistis. Et hoc dicto, summa prece et in fide atque obseruantia admonuit uniuersos qui aderant, ut si obiret, nunquam corpus eius exanime in terra hac Sarracenorum sepulcro reconderent, ne ludibrio et derisui gentibus haberetur; sed cum omni arte et labore, quo ualerent, ad terram Ierusalem cadauer suum reportarent, et iuxta fratrem suum Godefridum sepelirent. Hoc audientes, et uix se a fletu cohibentes,  responderunt, quod graue et importabile onus illis imponeret, cum etiam impossibile esset in diebus grauissimi et estiui caloris aliquod cadauer reseruare, tangere et portare. Ad hec rex magis instat, et admonet uniuersos ut causa directionis sue hunc laborem non recusarent. Et post hec dicta sic precatur, dicens: Statim cum mortuus fuero, precor ut aluum meum ferro aperientes, interiora mea tollatis, corpus uero sale et aromatibus conditum corio aut tapetibus inuoluatis, et sic ad catholicas exsequias Ierusalem iuxta sepulcrum fratris mei referatur et sepeliatur. Nec mora, Addonem cocum, qui erat de domo sua, accersitum sacramento alligauit in alui sui sectione et uiscerum eiectione. Cui et ait: Scias, me in breui moriturum, et idcirco sicut me diligis, aut,  uiuentem atque incolumem dilexisti, et modo mortuo fidem serues, me ferro exentera, sale interius et exterius me apprime frica; oculos, nares, aures et os meum non parce imple, et cum ceteris me reportare non desinas: et sic desiderium meum scito te adimplere, et in hoc fidem mihi te crede seruare. Et hoc disposito, feria tertia uehementius infirmitate usque ad interitum cepit torqueri in oculis suorum primatum et fidelium.



CAP. XXuIII.---Inquisitio militum, quis post eum debeat tenere coronam: et corporis ipsius reportatio in Ierusalem.

Illi uite eius defectionem intuentes, quia uir magne erat sapientie, dum adhuc incolumis esset, requirunt quem post mortem suam uelit heredem  regni Ierusalem locari aut coronari; quatenus ex eius consilio et decreto certius et sine lite coronandus posset constitui. Qui fratri Eustachio regnum destinauit, si forte uenerit; si uero etate nequiuerit, Baldewinus de Burg eligatur, aut talis, qui populum Christianum regat, ecclesias defendat, qui stabilis in fide maneat, quem nulla aduersariorum uirtus terreat, aut merces leuiter corrumpat. Et hoc dicto, uir in terra natiuitatis sue de Lotharingia ex nobili sanguine nobilissimus, rex in regno Ierusalem gloriosissimus ac uictoriosissimus, Dei athleta fortissimus, spiritum uite exhalauit, in fide Christi stabilis et in confessione Domini purgatus, Dominici corporis et sanguinis perceptione munitus. Iam sic defuncto principe clarissimo in terra barbara, egregii  principes et commilitones, equites et pedites, pre dolore in lacrymas cum magno ululatu et planctu fluxere nimias; et amplius fletum congeminassent, nisi timor esset, quem in terra undique hostili apprehenderunt in tanti principis amissione. Quapropter dissimulata illius morte et omni tristitia, sicut obnixe rogauit, sectus est aluus illius, uiscera exposita et sepulta, corpus uero salsum intus et exterius, in oculis, ore, naribus et auribus aromatibus quoque ac balsamo conditum, corio consutum ac tapetibus inuolutum, equis impositum, ac firmiter alligatum est; ita ut nulla gentilium astutia percipi posset eum obiisse, et sic in audaciam persequendi exercitum desolatum, undique ebullientes, animarentur. Hac arte ubi corpus exanime compositum, hocque  uehiculo caute per terram peregrinam, per loca deserta et inuia deductum, per regionem uallis Hebron, ubi castellum et sepultura sanctorum patriarcharum, Abraham, Isaac et Iacob usque in hodiernum diem a fidelibus honoratur, reditum fecerunt, per dies continuos a dextris et a sinistris semper custodiam armatorum equitum et peditum habentes. Dehinc cum exstincto corpore regis in campestria Ascalonis applicantes, erectis signis et cuneis ordinatis, in sola uirtute militari confidentes, sine impedimento et aliquo aduersariorum incursu transisse perhibentur, quousque montana Ierusalem ipso die sancto celebri Palmarum unanimiter cum regio cadauere ingressi sunt.



CAP. XXIX.---Quod regali sepulcro regem condierunt, et quod statim dominus patriarcha infirmatus obierit.


Eadem denique die a monte Oliuarum dominus Patriarcha cum clero suo post Palmarum consecrationem descenderat: cui de templo Domini et de uniuersis ecclesiis fratres occurrentes, ad diem festum conuenerunt in hymnis et laudibus in celebratione diei sancti, quo et Dominus iehsu in asello residens, ciuitatem sanctam Ierusalem ingredi dignatus est. Sic uero omnibus conuenticulis Christianorum ad id solemne in laudibus Dei congregatis, ecce rex defunctus in medio psallentium allatus est: in cuius uisione uoces suppresse et laudes humiliate sunt; fletus tam cleri quam populi plurimus auditus est. uerumtamen Palmarum expleto officio, et omnibus  per portam, que dicitur Aurea, per quam Dominus iehsu ad passionem ueniens immissus est, cum rege defuncto intromissis: decretum est communi consilio ut statim corpus exanime sepulture traderetur, quod diu reseruatum etiam fetidum diutius reseruari, graue et inconueniens ab omnibus ferebatur. Nec mora, catholicis exsequiis expletis, a domino patriarcha terre commendatus, iuxta fratris uterini Godefridi sepulcrum in loco Caluarie, in uestibulo templi Dominici sepulcri mausoleo, sicut decet reges, in memoriam et honorem sui nominis, magno et mirifico opere, et marmore candido polito, inter ceteros sepultos promotus est; sicut et frater eius Godefridus eodem mausolei honore sublimatus est. Iam sepulto tam clarissimo principe Ierusalem, Arnolfus  patriarcha uenerabilis pre dolore mortis tanti regis et athlete Christi, uehementi infirmitate corripitur; et spatio trium hebdomadarum male habens uitam finiuit, iuxta patriarcharum sepulturam appositus.



CAP. XXX.---Quomodo, sepulto rege Baldewino, nepos illius, Baldewinus de Burg, ab omnibus in regem sit electus et unctus, Germundo nouo patriarcha consecrato.

Eodem die quo rex Baldewinus humatus est, et Arnolfus patriarcha cepit egrotare, clerus et populus tam rudis Ecclesie tanto rege ac defensore uiduatus, de regis restitutione agere ceperunt, dicentes non utile esse consilium ut rege ac defensoris solatio locus et gens diu careret, et locus et terra a nullo defensa periret. Cumque diuersi diuersa  dicerent, tandem omnibus acceptum fuit ut Baldewinus de Burg in throno regni Ierusalem locaretur, eo quod miles imperterritus multa pericula in presidiis pro salute Christianorum sepe sustinuisset, et terram Rohas strenue ab omni assultu hostili defentam retinuisset. Et statim acclamatum est illum coronam regni iure recipere, et dominum patriarcham eum in regem procreare et promouere. uenerat enim idem Baldewinus ad diem festum adorare in Ierusalem, de omnibus que acciderant nescius. Patriarcha autem adhuc uiuens, licet egrotus, uidens populi deuotionem et constantiam erga Baldewinum, quantulumcunque renitentem, et diuitias Rohas sibi sufficere protestantem, ipse assensum benigne attribuens,  in regem et dominum Ierusalem unxit et consecrauit. Unctus autem Baldewinus et consecratus in regem, et in sancte resurrectionis die preclara honoratus, honorifice est exaltatus in letitia, his diebus sacris iucundatus, et iustitiam Dei in omnibus deuotissime operatus. Die uero statuta, sicut iustum est et leges docent, uniuersis primoribus regni in palatium Salomonis regis conuocatis, singulis beneficia contulit, fidem et sacramentum ab his suscipiens, et honorifice quemque in sua remisit. Ciuitates uero, Neapolin, Samariam, Ioppen, Caiphas, castellum S. Abrahe, Ptolemaidem, Sagittam, Tabariam et ceteras ciuitates et loca que erant de regno Ierusalem suo subiecit imperio, quosdam reditus eorum suis constituens primatibus, quosdam  uero sue mense attitulauit. Mortuo Rege Baldewino et Arnolfo patriarcha, Baldewino quoque in regem uncto, Germundus, uir bone conuersationis, ab omni clero et populo in patriarcham eligitur; et consecratus a sanctis pontificibus, cathedram episcopalem Ierusalem meruit obtinere, ad regendum populum Dei uiui, et corroborandam nouam et sanctam Ecclesiam Ierusalem.



CAP. XXXI.---De quatuor millibus Idumeorum pastorum, quos in die sancto Pasche Christiani milites, dum insequuntur, passim occiduntur.

In anno secundo regni Baldewini de Burg, noui regis Ierusalem, principis Rohas ciuitatis, quidam Sarraceni de regno Arabie, quidam etiam de gente Idumeorum, quos moderni Bidumos uocant, armenta  camerorum super triginta millia, boum centum millia, greges ouium et caprarum inaudita millia de terra et regione sua educentes, et ad pascua cogentes in latere regni Damascenorum, illuc prosecuti sunt herbarum copiam, licentia et consensu principis terre Damasci, pro pacto byzantiorum, quod ipse dominus terre ab eis accepturus erat. Cum tot millibus, equites et pedites supra quatuor millia ad custodiendos greges, sunt egressi de terra Aegypti et Arabie in lancea et gladio, et omni pinguedine cibariorum necessariorum. Hi dum pacifice in latere regni Damasci super gregem suum custodiam agerent solliciti, nec quidquam metuerent fiducia Dochini principis Damasci, cuius gratia et licentia per pascua diffusi erant cum uxoribus et  pueris, sicut mos est gentilium: fama tantorum pastorum a terra longinqua huc progressorum attigit aures Gozelini de Curcenay, qui dono regis Baldewini, fratris Godefridi, terram et redditus Tabarie in beneficio obtinuit, eo quod altis parentibus ortus, filius esset amite Baldewini de Burg facti regis Ierusalem. Hic ergo Gozelinus tam innumerabili gregum comperta multitudine in loco remoto et solitudinis, Godefrido de Burs et de terra ciuitatis Parisiorum, uiro egregio et militi clarissimo in omni opere bellico, fratrique eius Willhelmo indicare non distulit, et ad inuadendum predam utrosque fratres adhortatus est. Qui illius adhortationi acquiescentes, centum et sexaginta equitibus, uiris bello audacissimis et predarum auidissimis, peditibus uero sexaginta  in arcu, lancea et gladio ferocissimis, admonitis et congregatis, profecti sunt in regionem eamdem qua pastores et pastorum custodes, fortissimi milites Arabes, Aegyptii, Idumei accubabant, et armenta cum ouibus et capris spatiose in longitudine et latudine uagabantur. Ut uero ad locum peruentum est, Gozelinus cum quinquaginta equitibus in una acie a dextris attitulatus est ad subueniendum. Willhelmus totidem in suo cuneo ordinatis equitibus, galea et lorica indutis, sinistra ex parte procul positus remansit, ut uires auxiliatrices sociis bellum insistentibus conferret. Godefridus de Burs sexaginta equites in sua acie retinens, cum omni comitatu robustorum peditum in medio constitutus,  audacter pastores pastorumque magistros impetit, predam abducere conatus, et omnibus uiribus rapine insistens, nimium processit inter manus defensorum gregis. Quatuor millia, cornibus et signis auditis, in momento adfuerunt ad excutiendos greges: qui Godefridum cum suis coronantes, grauiter cum eis commiserunt, donec Godefridus et sui paucissimi tantorum uim suffere non ualentes, ad quadraginta in arcu, lancea et gladio ceciderunt: uiri fortissimi, et usque ad hanc diem in omnibus preliis inuictissimi; singuli reditibus terrarum et locorum possessionibus ditati, in obsequio militari et ipsi equites sub se habentes, alius uiginti, alius decem, alius quinque aut duo ad minus. Octo tantum captiui abducti sunt, reliqui armis inimicorum interiorunt.  Willhelmus audita uociferatione ad inuicem fortiter dimicantium, ascenso aquo suo cum suis, dum subuenire uellet angustiatis, per fruteta et loca arida errore uiarum retardatur; et sic sociis in magno positis periculo nequaquam succurrere ualuit. Gozelinus uero intelligens casum et interitum suorum fortium, et ipse inter manus crudelium audacter inuolat, nullo tamen auxilio iam occisis sociis et attritis poterat prodesse. Referuntur autem supra ducentos Sarracenorum in eodem prelio occisi esse. Pedites uero Christianorum de sexaginta uix decem per deuia et opaca loca elapsi sunt. Contigerunt hec damna grauissima egregiorum militum ipso die Dominice Resurrectionis, quando omnes uiri catholici solent quiescere a laboribus et cunctis seditionibus,  uacare eleemosynis et orationibus. Existimo igitur quia hac de causa dati sunt in manibus inimicorum, quod tam sanctissima die rapinis inhiabant; et idcirco suorum auxilio per inuia errantium destitutos fuisse.



CAP. XXXII.---Rex Baldewinus secundus in ultionem inimicorum militiam congregauit, quem Idumei pecunia placant.

Tam lacrymabili strage fortissimis uiris peremptis, crudelis rumor ad regem Baldewinum ab Ierusalem profectum, et Ptolemaide commorantem, transuolat de nece et infortunio nominatorum principum, quorum auxilio et consilio Ecclesia Ierusalem confortata, multum de die in diem proficiebat. Quo audito, et morte  Godefridi dilectissimi militis agnita, concussum est cor illius dolore uehementi, et uultus eius ab omni hilaritate decidit, ac uniuersorum corda, qui his paschalibus feriis letitia affluebant, in luctum et gemitum per omnes uicos et plateas ciuitatis Ptolemaidis commutata sunt. Nec mora, uniuersis incolis ciuitatis Ierusalem conuocatis in ultionem confratrum occisorum, et de uniuersis locis Christianorum habitationis rex contraxit exercitum, et usque Bethan cum sex millibus ueniens, tentoria sua per campestria locari iussit. Nocte eadem cepit tedere exercitum Ierusalem et ceteros qui conuenerant, uie et ultionis huius, eo quod Damascenorum ciuitas nimium uicina et Turcorum armis munita erat. Interea dum sic hesitarent, Idumei, exterriti fama  aduentus noui regis diffisique de ope Turcorum et illorum fidei leuitate, decreuerunt regi dare quatuor millia byzantiorum pro cede suorum, ut sic eius gratia et consensu deinceps secure et pacifice gregem suum custodiant, et nulla eis uis inferatur. Quod rex consilio suorum fieri concessit, uidens populi sui proficisci nolentis constantiam. Accepta rex hac auri massa, Ptolemaidem rediit, pro anima Godefridi et pro animabus ceterorum occisorum eleemosynas fieri constituens et plurimas missarum celebrationes.



CAP. XXXIII.---De septingentis Christianis peregrinis, qui post uisitationem Dominici sepulcri in redeundo occisi sunt a nequissimis Sarracenis.

Item ipso in anno secundo regis Baldewini secundi  in Sabbato sancto eiusdem resurrectionis, qua Godefridus et predicti milites in crastino sunt ab Idumeis trucidati, quando iugis de celo gratia Dei ad corroborandam fidem Dominice resurrectionis, in lampade olei in sepulcro Dominico reposita, flammam in momento suscitat ad incendendum hac nocte paschalem cereum, quidam peregrini circiter septingenti qui, adorato Domino Iesu ante sepulcrum ipsius uenerabile, et qui, uiso miraculo ignis celitus accensi, in gaudio et hilari corde a Ierusalem descenderant ut fluenta Iordanis uisitarent iuxta ritum fidelium, ubi iam a montanis usque ad castellum Cuschet et de Burgewins processissent in solitudinis loco, ecce Sarraceni de Sur et Ascalone  adsunt, armis fortissime peregrinos incurrentes et cum eis prelia conserentes. Peregrini sicut inermes, et multis diebus uia aggrauati, cibis pro nomine iehsu attenuati, cito superati in fugam uersi sunt: quos impii carnifices insecuti, trecentos in ore gladii peremerunt, sexaginta captiuos tenuerunt. His miseriis et cedibus auditis in Ierusalem et circuitu eius, rex et dominus patriarcha Germundus, cum omnibus uiris, magnis afflicti sunt doloribus. Quare milites in ultionem fidelium interfectorum sine mora dirigunt. Sed frustra hi ad arma contendunt, uiamque insistunt. Nam Sarraceni post stragem hanc fugitiui facti sunt, et in menibus Sur et Ascalonis cum captiuis Christianis, cum spoliis Christianorum immissi sunt.




ANNO DOMINI MCXXu
FRANCO ABBAS AFFLIGEMENSIS





NOTITIA


Franco, abbas secundus Affligemensis in Brabantia ab anno 1109 ad 1130, scripsit adhuc monachus ad decessorem suum Fulgentium, abbatem Affligemensem, libros XII De gratia seu beneficentia Dei. Prodiere Antwerpie 1565, Friburgi 1620, qui premissa Fulgentii, qua eum rogat, epistola, leguntur in Bibliothecis  Patrum Coloniensi tomo XII, et Lugdunensi tomo XXI, pag. 293-327. Sub extremum libri XII, pag. 326, exstat carmen elegiacum, quod signauit Henricus Gandauensis, cap. 39, ac Trithemius cap. 367, et II, 104, illustr. Benedictin. cum Franconem De statu future glorie metrice scripsisse perhibent, et Caueus preter rem putabat intercidisse: Leyserus uersus libris de Gratia Dei subiectos ab illo scripto preter rem distinguit.

Exstat preterea Franconis huius epistola duplex tomo XXI Bibliothece Patrum, pag. 327: Quod monachus abiecto habitu non possit saluari. Et pag. 328, ad moniales ac sorores in Bigardis ad forestum, consolatoria. Tractatum De cursu uite spiritualis per distinctiones XII siue tomos digestum, quem Oudinus tomo II, pag. 959, memorat, non puto diuersum a libris XII De gratia. Sed apud eumdum Oudinum laudantur etiam Franconis mss. lucubrationes due, una De ieiunio Quatuor Temporum, et altera De laudibus B. Marie uirginis. [Ad quem potissimum huius nominis scriptorem referendus sit liber De institutione eucaristie ignoro. Reperit illum P. Martene in cenobio de Agonia Christi Canonicorum Regularium S. Augustini prope urbem Tungrensem cum hac inscriptione: Franco humilis monachus De institutione eucaristie. uide Itineris litterarii tom. II, pag. 198. Mansi.]





FRANCONIS ABBATIS AFFLIGEMENSIS DE GRATIA DEI LIBRI XII.






EPISTOLA ABBATIS FULGENTII AD FRANCONEM MONACHUM.


 FULGENTIUS Affligeniensis Ecclesie humilis minister et abbas dictus, carissimo fratri, et filio suo FRANCONI, cum salute, et paterna dilectione sancte et secunde resurrectionis gaudia perenniter possidere.

Rogaueram te, amantissime frater et fili, et more tuo solito spoponderas te obediturum, ut de Gratia Dei tractatum quantulumcunque scriberes cecitati mee et aliorum mei similium profuturum, qui de gratia Dei balbutire solemus: cum, quid sit gratia Dei, sat ignoremus. Iterum ergo rogo te, et per obedientiam iubeo, ut, expansis uelis sensus tui flatui Spiritus sancti, in nomine Domini scribere incipias, indubitanter sciens quia uires, quas imperitia tibi denegat, sacrosancta caritas et obedientia  nunquam irremunerata subministrabunt. Incipies uero ab initio creationis Dei, usque ad ultimum diem, quando uidebitur Deus Deorum in Sion, et erit omnia in omnibus, et usque ad tempus illud, quando  dicturus est electis suis: uenite, benedicti Patris mei, percipite regnum quod uobis paratum est ab initio seculi, cuius regni nos participes facere dignetur, qui nos uocauit in gratiam et gloriam suam Dominus iehsu. Quando autem ueneris ad sacramentum Dominice passionis ubi ait: Accipite et comedite. Hoc est corpus meum, precor ut immorari uelis, attentius commendando illam miram erga nos eius dilectionem, et ineffabile illud priuilegium, et gratiam caritatis, ut sacrosancto suo corpore et sanguine nos dignaretur reficere, cuius corrigiam calceamenti eximie sanctitatis Baptista Ioannes se fassus est indignum soluere. Spiritus ergo sanctus, qui completis diebus Pentecostes repleuit corda discipulorum Christi, simili uirtute et ardoris dulcedine repleat  animam et cor tuum, ad eructandum uerbum bonum acceptum Deo, et celesti remuneratione dignum, fratribusque, et omnibus sancte matris Ecclesie filiis gratum. uale in Christo.



REGISTRUM FRANCONIS MONACHI AD ABBATEM FULGENTIUM.


 FULGENTIO domino, et Patri uenerando, et ex summi patris nomine et officio iure honorando, FRANCO ille suus tanto patre indignus filius, filialem cum debita obedientia caritatem.

Pater amabilis, cum ingratus Gratie Dei non inueniri desiderio laudabili desideratis, cui iure omnis  creatura tanquam Creatori suo sua queque uoce gratias agit, et ad inueniendam illam pretiosissimam margaritam, thesaurum diuitiarum gratie Dei instar auidi negotiatoris sancta auiditate scrutamini, onus importabile infirme ceruici nostre imponitis: uiribus nostris equa nequaquam lance, quod salua  reuerentia prudentie uestre dixerim oneri comparatis. Petitis enim, imo illa uestra modestia et humili auctoritate precipitis, ut tractatum quantulumcunque de Gratia Dei componam infantibus et adhuc lactiflua sancta matris Ecclesie ubera sugentibus profuturum; qui adhuc de gratia Dei  balbutiunt, qui gratiam ipsam plena nondum uoce loquuntur; qui pre immaturitate sensus, et gratie utilitatem, et ipsum gratie Auctorem ad integrum necdum agnoscunt. Opus quidem sanctum, opus uere diuinum, opus omni utilitate plenum, opus omni laude prosequendum, donum uere superceleste, omnibus linguis humane paupertatis, imo ipsi angelice facundie inenarrabile. Quid enim aliud gratiam Dei quam ipsum Deum dixerim? Si enim  uirtus Dei, sapientia Dei, decor eius et gloria eius nichil aliud quam ipse Deus creditur, nichilominus et gratia Dei Deus ipse creditur, si recte creditur: Et de Deo digne quis loqui sufficiat? Perpendite ergo obsecro, Pater mi, quam graue sit pondus iussionis uestre, et ad subleuandum sancte intercessionis  uestre humerum supponite. Orationum itaque uestrarum patrocinio fultus aggrediar quod iubetis, considerans quod ille benignissimus donorum suorum distributor Deus, donis sublimioribus sic diuites magnificat, ut pauperes nequaquam abiiciat: et qui a diuitibus aurum, argentum, lapides pretiosos, et cetera offerri sibi mandat, que facilius manus diuitum inuenire potest, a pauperioribus oblatos et pilos caprarum gratos habet: qui duo etiam minuta Euangelice uidue pretulit donis omnibus superbientis synagoge. Ac ne quis forte opusculum hoc pauperis ingenii qualecunque futurum presumptioni imputet et proprie eruditionis confidentie, titulum obedientie in ipso prefigo limine, epistolam uestram quasi quoddam edictum  imperatorium calumniatoribus opponens, ut excusatum me habeant, qui imperatis obediam. Incolumem uos peruigil ille custos custodiat: et usque ad senectutem et plenitudinem dicrum Abrahe, ipsa, quam diligitis, gratia prouehat.



FRANCONIS ABBATIS AFFLIGEMENSIS DE GRATIA DEI LIBRI XII. LIBER PRIMUS.


 De Gratia Dei scripturus, ipsum gratie Auctorem inuoco, quatenus quod iubente eo tractandum suscepi; qui enim uos audit, ait, me audit, digne hoc fine et catholico sensu ipso opitulante compleam: ut sicut in principio operis, mox in titulo gratia prefulget, sic et in fine pro completo opere gratiarum actio resonet. Uniuersa itaque quasi in quodam cordis sinu colligens, et singula queque diligentius intuens, quecunque condita nouimus, aut credimus; uisibilia autem nouimus, inuisibilia credimus, nichil in omnibus inuenio, quod non iure gratias referat Conditori suo; quia et sapientia eius conditum est, cum non esset, et ut in accepta conditionis sue dignitate persistat, ab ipso habet. Nam et illa in creaturis Dei summa, beata beatorum spirituum  agmina, in ministerium conditoris sui miro et ineffabili nobis ordine distincta, nichilominus, imo multo magis et ipsa Conditori suo procidunt, quod sunt, quod sapiunt, et quod possunt, totum gratie eius ascribunt, atque attestante sacro eloquio, incessabili ei uoce gratias referunt et pro conditionis sue  excellentia, et pro beatitudinis perseuerantia. Unde et Isaias propheta prophetico spiritu subleuatus, inuisibilem se uidisse testatur, super solium excelsum sedentem, ac duo seraphin, que sunt agmina diuine maiestati proxima, et ex flamma amoris eius secundum nomen suum ualidius ardentia. Sanctus, sanctus, sanctus Dominus Deus exercituum, mutuo sibi audisse inclamantia. Summa autem illa potestas et incomparabilis uirtus, creatrix omnium et gubernatrix cunctorum, uniuersa continens et nullius indigens, sola est que sic gratis omnia omnibus prestat, ut a nemine mutuum quid recipiat. In eodem namque propheta reprobatis uictimis Iudaice superstitionis, ubi ait: Quid mihi multitudinem uictimarum uestrarum, quia nullius indigeat, euidenter  insinuat, subiiciens, Plenus sum. Quidquid autem plenum est, iuxta id quod plenum est, nullius indiget. De qua plenitudine et ille in natis mulierum maior Ioannes hauserat, qui dicebat: De plenitudine eius nos omnes accepimus gratiam pro gratia. Cum ergo plena sit in seipsa, et non aliunde impleta  diuina essentia, restat ut uniuersa que condidit, ex nulla sui indigentia, sed ex sola bonitatis sue gratia creauerit. Iure igitur ei ab omni conditione et ab omni ordine tam angelico quam humano seruitur, et quidquid in uniuersa creatura dignitatis et utilitatis, honoris fulget et glorie, iure totum gratie Creatoris ascribitur. Et hec est uera beatitudo omnium, que facta sunt, ut ad laudem ipsius omnia referant a quo habent et ipsum quod sunt. Quod quia apostata angelus ex decoris sui magnitudine tumidus facere noluit, et super altitudinem nubium ascendere, id est, ipsam angelice dignitatis gloriam superba presumptione transcendere uoluit, et diuine illi maiestati omni creature inaccessibili, similis fieri; tante impietatis molimine contritus,  de medio lapidum ignitorum eiectus, in terreni pulueris uilitatem, iusta iusti iudicis sententia est deiectus. Nec hoc fine pertingendi scilicet usque ad similitudinem Altissimi, superbus ille et superbie inuentor spiritus contentus esset, nisi hic finis infinitus esset. Super cuius infelicem ruinam sub typo principis Tyri iubetur Ezechiel propheta propheticum planctum assumere ac plangens dicere: Tu signaculum similitudinis, plenus sapientia et perfectus decore, in deliciis paradisi Dei fuisti. Omnis lapis pretiosus operimentum tuum, sardius, topazius, et iaspis, chrysolitus et onyx, et berillus, saphirus, et carbunculus, et smaragdus, aurum opus decoris tui, et foramina tua in die qua conditus es preparata sunt. Tu Cherub extentus et protegens, et posui te in  monte sancto Dei in medio lapidum ignitorum. Ambulasti perfectus in uiis tuis a die conditionis tue, donec inuenta est iniquitas in te. O quam mira est Creatoris principis Tyri potentia! O quam larga largitoris bonorum omnium in creaturam suam donorum effusio! qui ex nichilo creatum tante dignitatis principem, et plenitudine sapientie illustrauit, et perfeeto decore adornauit, atque omni lapide pretioso, id est multiplici gloria uirtutum operuit. Hic est Lucifer ille qui mane oriebatur, qui pre nimio claritatis sue splendore intuentium in se ora conuertebat; quem Sol uerus, astrorum omnium illuminator Deus, incomparabilis splendoris magnitudine, solus preibat. O Lucifer, Lucifer, quam clare fulsisses, si illuminatorem tuum agnoscere uoluisses;  si collatam tibi claritatem ad eum retulisses, qui contulerat! Heu! quam perniciosa es, et ipsis supernis uirtutibus superbia, bonorum omnium inimica, totius pulchritudinis et integritatis uermis et tinea! Congregamini, reges terre, et obstupescite; attendite, populi omnes, et admiramini, et tu, terra et cinis, exemplo territe. Caue, o homo, attactum superbie: ecce stella illa matutina, que ab ortu ascendebat rutilans et fulgida, nebula superbie ex proprii cordis consurgente, putredine subito offunditur; et que super astra Dei se ascensuram tumida iactauerat, in faculam repente, prob dolor! conuersa sulphuream, tenebris abyssi turbine maiestatis acta immergitur. Ubi modo tumor ille inanis princeps  miserabilis? Siccine ascenditur super altitudinem nubium? siccine conscenditur, quod super astra Dei te exaltaturum iactaueras solium? Hocne est Altissimo similem esse? An ignoras, miser, quod et in excelsis humilitas regnet? Sed superbia tua aduertere non potest uel quid sit humilitas, uel ubi regnet. Audi itaque, terra, audi et contremisce, quia et firmamentum infirmatum est, et celum conscissum perdidit tot millia angelorum. Hec est causa doloris et planctus prophetici, quem prophetico spiritu edoctus leuat super principem Tyri. Aurum, inquit, opus decoris tui, et foramina tua in die qua conditus es, preparata sunt. Timens autem ac tremens, in hec inuisibilia foramina digitum infero, sed trementem manum gratia diuina regente, obscura quasi  tentans palpo. Signaculum aut margarita non ab intus, sed extrinsecus perforatur. Huius ergo signaculi foramina in die conditionis non a seipso, sed manu conditoris sunt preparata; per que diuinitus infusa sapientia, Tyrium principem erudiret, diuina sibi gratia collatum esse quod ad similitudinem Dei refulgeret. Quia uero aurum pro sensu accipimus, aurum opus decoris principis huius erat, quando luce sapientie illustratus, quid inter Creatorem et creaturam interesset, discernebat; quando consortibus nature equalitatem seruabat, quando obsequium Creatori tanquam creatura deferebat. Hac scientie multitudine et donorum amplitudine factus Cherub extentus, et subiecta dignitatis sue eminentia protegens, in medio lapidum ignitorum, in monte  Dei est positus, uidelicet cum electis spiritibus igne diuini amoris ardentibus, in altissimum diuine contemplationis culmen, gratia non merito euectus. Audiuimus unde et quo Tyrium principem gratia euexerit; audiamus nunc quo ingrata superbia detraxerit. Ambulasti, inquit, perfectus in uiis tuis a die conditionis tue, donec inuenta est iniquitas in te. In te, ait, inuenta: non aliunde inspirata, non ab alio persuasa. In multitudine negotiationis tue repleta sunt interiora tua iniquitate, et peccasti, et eieci te de monte Dei, et perdidi te, o cherub protegens, de medio lapidum ignitorum. Eleuatum est cor tuum in decore tuo, perdidisti sapientiam tuam in decore tuo. In terra proieci te, ante faciem regum dedi te, ut  cernerent te. Principem proiectum et abiectum ante faciem regum Dominus dabat, quando discipulis de predicatione reuertentibus, et de expulsione demonum atque ostentione signorum humanum quid gloriantibus, dicebat: uidebam Satanam sicut fulgur de celo cadentem. In multitudine iniquitatum tuarum, et in iniquitate negotiationis tue, polluisti sanctificationem tuam. Iniqua prorsus et iniusta negotiatio, ut creatura dono creatoris sui ad tantam gloriam prouecta ex nichilo, similitudinem conditoris sui tyrannica inuasione sibi raperet. Sed quia per rapinam inuadere uoluit, et temerare diuinam sanctitatem, polluit et ipsam, quam per naturam habebat angelicam sanctificationem. Producam, ergo ait, ignem de medio tui qui comedat te. Et iuste, ut unde  tanta impietas prodierat, inde et ultrix flamma producatur, que puniat. Et dabo te in cinerem super terram, in conspectu omnium uidentium te; non quod spiritus dissoluatur in cinerem, sed quod angelica spoliatus gloria, redactus sit quasi in cineris uilitatem. Omnes, qui uiderint te in gentibus, obstupescent super te, nichil factus es, et non eris in perpetuum; non quod substantialiter esse desierit, sed quod a Deo apostatando, beate esse perdiderit. Nec inutiliter, licet paulo prolixius miserabilem huius apostate lapsum, et prophete super eo lamentum ex ordine digesserim, sed ut euidentius e diuerso insinuem quantum gratie Dei beati spiritus debitores existant:  cuius munere aliis e tanto culmine dignitatis impulsu superbie ruentibus, ipsi in eterna beatitudinis sue soliditate perstiterint. Si autem spiritus, quid caro? si angelus, quid homo? si celum, quid terra? Ideo et in terram proiicitur, et terrigenis in exemplum proponitur, ut ruina tanti principis terreantur, et accepte gratie non ingrati, ipsi quoque cum beatis spiritibus beatitudine sua eternaliter perfruantur. His de illa excellentiore creatura secundum tenuitatem sensus nostri digestis, paululum respiremus: ut reparatis uiribus, preuio Spiritu sancto, ceptum de Gratia Dei iter conficiamus.



PRAEFATIO IN LIBRUM SECUNDUM.


 Mare hoc magnum et spatiosum imperio uestro, Pater uenerande, nauigaturus, fateor non sine formidine exiguam pauperis ingenii cymbam, incertis credo fluctibus: ne forte gubernatoris oculo sinistro aliquo sidere decepto, aut in Syrtes impingam, aut uoragine Charybdis absorbear, aut in Scylleos canes deuorandus incidam. Et uereor ne dum margaritam in profundo latentem, incaute perquiro, aquis Aegyptiis suffocatus, uitali anhelitu intercluso, ipse  peream in profundo. Leuate ergo, obsecro, infatigabiles manus cum Moyse ad celum, et imprecamini nauiganti prospera, ut orationibus uestris reuelata mihi diuinitus margarita quam queritis, salua naui et mercibus portum salutis letus obtineam. Expansis igitur ad imperium uestrum uelis, ei, qui spirat a meridie, in altum ferar, et quocunque impetus Spiritus sancti me impulerit, gaudens et gratias agens sequar.



LIBER SECUNDUS.


 Sapientia Dei a fine usque ad finem attingens, omnia implens, omnia complectens, cui nichil latere, nichil potest perire, numerosam illam angelorum multitudinem in eam, que in oculis eius placuerat, integritatis summam concluserat: que et si ruina superbientium immunita erat, sua tamen Deo summa deperire non poterat. Ne ergo uideretur aliquid creationis sue incurrisse detrimentum, iniit secum reparationis mirabile consilium: ut uiliorem quamdam materiam, arte sapientie sue in eamdem transformaret gloriam. De cuius conditione et dignitate antequam disseram, oculos cordis per elementorum mundi latitudinem paululum euagari sinam, ut magna hac domo perlustrata, et mirifica structura eius decore et ornatu, ac uaria suppellectile  diligentius inspecta, ex magna gloria domus estimare possim, quante sit glorie dominus domus. Que utraque gloria tam domus quam domini, et artem predicat, et gratiam commendat conditoris sui. Sapientia itaque Dei ad restaurationem celestis ruine, terrenum, ut ita dixerim angelum, factura hominem, primum ei domum in qua conditus habitaret, condidit, cuius fundamenta in terre soliditate collocauit, cuius longitudinem ab oriente ad occidentem extendit, cuius latitudinem ab Austro ad Aquilonem dilatauit: cuius altitudinem ad celum usque exaltauit, quod et uniuerse fabrice in modum camere quasi culmen quoddam protegens imposuit. Et ut magne domui sufficiens lumen adesset, solem,  lunam, ac sidera magna et preclara luminaria celo infixit: que a superioribus uniuerse domui infulgerent, ac domino domus indeficiens obsequium grata uicissitudine exhiberent. uestitur ager floribus, uestiuntur arbores frondibus, ac fecundantur fructibus, ut nouo domino de secreto sapientie Dei ad publicum processuro, nouos fructus offerant, atque iucundum ei de uarietate pulchritudinis sue spectaculum prebeant. Festiua se exhibent elementa omnia, celum hilaritate uultus omnia letificat, er melodia auium tripudiat; terra dominum suum exceptura splendido cultu et multicoloribus se ornat, mare ac flumina crispantibus aquis et piscibus suis more letantium sibi inuicem natando occurentibus gratulantur et ipsa plausu suo. Nec quasi ludicra quedam  ista commemorauerim, ut uel aures audientium demulceam, aut plausum mihi excitem: sed ex consideratione istorum homo ut colligat, quantum Deo debitor existat: qui sola eum bonitatis sue gratia ad hanc gloriam creauerit, ut in ministerium eius elementa tam preclara ordinauerit: et usui eius deputauerit, et quod in aquis natat, et quod in terra ambulat, quod in ere uolitat, et quod in celo rutilat. ue autem homini, qui in nouissimo die tante gratie ingratus repertus fuerit: aut male uiuendo, aut quod bene uixit, si tamen bene uixisse recte dici potest, propriis meritis ascribendo. Preparatis igitur in usum hominis necessariis copiis, Faciamus, inquit, hominem ad imaginem et similitudinem nostram. O  dignatio! o gratia! Quis eam digne cogitet? quis uerbis explicet? quis ut dignum est amet? Non ait, Faciamus hominem ad imaginem angeli, ad imaginem archangeli, ad similitudinem cherubim aut seraphim. Sed quid? Faciamus hominem ad imaginem et similitudinem nostram. Quid est homo nisi lutum? Nam de limo factus est homo. Et quid est aliud dicere: Faciamus hominem ad imaginem et similitudinem nostram, quam Compingamus lutum, et faciamus Deum? Ego dixi: Dii estis, et filii Excelsi omnes, ait Scriptura; que testante ueritate solui non potest. Diuinitas in luto, tanquam imago in speculo refulget, et lutum in Deum solidatum est. O lutum quam uile, quam abiectum eras! ecce quam solidum, quam gratum, quam gloriosum factum es, postquam  in manus celestis figuli assumptum es. Recole ergo quid fueris, perpende quid sis, recole materie uilitatem, perpende plasmantis dignitatem: et ut tante solidati stabili semper pede innitaris, de manu figuli tui caue ne quando labaris. Huius figuli artem et artis potentiam uas electionis commendabat: cum uasa figulo suo ingrata apostolica auctoritate corripiens, dicebat. Annon habet potestatem figulus luti ex eadem massa facere uas, aliud quidem in honorem. aliud uero in contumeliam? In huius domum figuli Ieremias propheta, Deo cognitus antequam formatus, ante sanctificatus quam natus, iubetur prophetaii intellectu ascendere, et in typo figuli illius, in cuius domum iussus est descendere, istius artem, istius opus, istius potentiam admirari, et exemplo  uasis dissipati et reformati lugentem populum leta promissione consolari. Sed quia figulus ille dissipata reformans, tempori illi seruiebat, nos ad figulum nostrum reuertamur: qui in principio temporis non dissipata reformabat, sed quod non erat formabat: quando ex luto suo non aliud uas in honorem, aliud in contumeliam, seu uas unum perfecto decore in honorem tantum formabat et gloriam. Ad hanc conditionis gloriam et imaginis Dei speciale donum, et celeste priuilegium, collatum est homini munere conditoris et liberum arbitrium, ut qui et ratione et intellectu inter bonum et malum discernere posset, haberet et potestatem eligendi quod uellet: ut hoc ad laudem tribuentis et gloriam bene utentis altius  cresceret, quod non ex necessitate diuine iussionis, sed ex affectu proprie electionis mala fugeret, bona appeteret. Neque enim uero nomine bonum appellatur, quod timore pene, non amore fit iustitie. Timor autem non est in caritate, sed perfecta caritas foras mittit timorem. Falso ergo nomine bonum uocatur quod non in radice caritatis solidatur. Et hoc quanta est gratia! Quis enim dominus seruo suo dicat, Fac quod uis, serue, si uis? Quis dominus seruum suum liberum dimittat, ut si nolit non seruiat? Quis figulus fingit lutum, et non in usum suum? At figulus noster figmento suo omnia conferens, et in nullo prorsus illius egens, creato homini liberum sui arbitrium derelinquit, optionem ei tribuit eligendi quod uoluerit. Quid uero magis congruum imagini  Dei, quam feda horrere, honesta amplecti? Quid magis conueniens rationi quam uirtutes eligere, uitia detestari? Utrumque autem ei, bonum scilicet et malum proponitur, huius usus suadetur, illius prohibetur: stipendium et finis utriusque predicitur, huius uita eterna, illius mors, nichilominus et ipsa eterna. Omni itaque decore uestitum atque omni ex parte premunitum in paradisum uoluptatis quem ab initio plantauerat, introducit: omnium ei lignorum paradisi usum indulget, ab uno prohibet. In quo enim seruus dominum se habere sciret, nisi mandatum acciperet? Ex omni, inquit, ligno paradisi comede, de ligno autem scientie boni et mali ne comedas; in quocunque enim die comederis ex eo, morte morieris. Proh dolor! ab illo hoste inuisibili, ab illo  inuentore totius malitie et doli, qui plus dolis quam uiribus perficit, nec in paradiso homo tutus esse potuit: quia tante gratie ingratus exstitit. Spiritu namque superbie afflatus, et fallacia serpentis antiqui supplantatus, dum sicut conditor esse uoluit, nec quod conditus erat permanere potuit. Dum enim seipsum regere, quod solius Dei est, per tyrannicam affectat potentiam, mansuetissimi sessoris, sub cuius regimine tutus erat superbia effrenatus, contumaci ceruice reiicit obedientiam, et dum querit falsam, quam diabolus promiserat, diuinitatem, peccato infrenatus, ueram perdidit, quam gratia contulerat, et corporis et anime immortalitatem. Tunc lignum illud saluberrimum tanquam a Deo creatum, et in paradiso plantatum, quod obedienti erat lignum  scientie boni, factum est inobedienti lignum scientie et mali, quia gloria immortalitatis spoliatus, et nuditatis sue turpitudine confusus, didicit quantum malum esset hominem Deo reluctari, creaturam non obedire Creatori. O crudelis et crudelitatis mater superbia! o pessime matris crudelis filia inuidia! Nunquid tu beatior facta es, quia hic tecum miser effectus est? Ne leteris, ne extollaris, quia nec perditus periit, nec malitie tue mucrone interemptus, funditus interiit. Nunc uidebis figuli nostri potentiam, nunc miraberis, imo dolebis artis illius industriam: quod qui in ueteri homine puluerem celesti rore infusum, in angelicam gloriam formauerat, eamdem in nouo homine formam super  omnem uirtutem et principatum ac potestatem ad Dei patris dexteram, mira ac miranda artis sue sapientia euehat. Fracti itaque uasis fragmenta recolligit, Adam, ubi es, dicit: ut amoris sit indicium, et consolationis subsidium, quod requirit perditum. De preuaricatione preuaricator arguitur, reo penitentia indicitur, sudor uultus ac penuria uictus infligitur, in hanc uallem lacrymarum paradisi exsul detruditur, spinis et tribulis cruenta conscientia compungitur. Sed ne abundantiore tristitia absorbeatur, et desperatione penitus conteratur: mox in ipsa prima generationis humane sobole opus redemptionis humane in mysterio celebratur. Nam Abel iustus et in typo summi sacerdotis primus, sacerdotii officio functus, de primogenitis et electis ouium oblatam  hostiam Deo commendat per uite innocentiam. Cuius hostiam Cain frater fraterne caritatis exsors, ut acceptam uidit, inuidit: et stimulante inuidia, malitie sue mucrone, primus ipse confessus, innoxium occidit: cui non aliud crimen fuit, nisi quia innocens fuit. Ecce iam in mysterio sanguis ueri Abel pro paterne inobedientie delicto, ad Deum patrem clamat,  transgressori ueniam postulat: culpam innocentia excusat, peccatum mundi sanguinis sui pretio estimat. De cuius sanguinis utilitate, ac pretii dignitate, quia adhuc in umbra futuri caligamus, et ad ortum ueri Solis nondum loquendo processimus, usque in plenitudinem temporis et aduentum ueritatis differamus.



PRAEFATIUNCULA IN LIBRUM TERTIUM.


 Sermo Dei instar aromatum, quo plus teritur plus redolet, et quanto subtilius cribro spirituali discernitur, tanto suauior in eo gustus inuenitur. Quod in hoc opusculo, prestante gratia ipsa de qua loquor, aliqua ex parte in memetipso experior, quia quanto eam pilo lingue fortius tero, tanto suauitatem illius  plus sapio, plus diligo. Pregustato itaque quam suauis sit fructus laboris, cepto letus instabo operi illam de celo unctionem inuocans, que fessos laborantium artus perungendo recreat, et necessarias. operantibus uires subministrabit.



LIBER TERTIUS.


 In superiori operis huius parte cum propheta planxi lapsum de celo Luciferum, quem tenebris abyssi immersum, constat nulla miseratione Dei requisitum, aut aliquando requirendum. Deinde in hominis conditione admiratus sum gratie conditoris magnitudinem, quod luti uilitatem ad imaginem suam creauerit et similitudinem. Quem astutia serpentis circumuentum, et de paradiso proiectum, molita bonitate miseratus est, et qui tante claritatis angelum perire passus est, pro reparatione luti sui pie sollicitus est. Agnosce ergo, o homo, quantum debeas benignissimo domino qui nec pereuntem perire patitur, nec ab aduerso auertitur, sed fugientem paterna caritate insequitur, reuocat, blanditur et reuerso non solum crimen ignoscit, sed  et regnum repromittit. O larga bonitas, o ineffabilis benignitas, o gratia omni gratiarum actione prosequenda; que nulli te subtrahis, nullius facinoris enormitate uinceris; que ubique presto es, omnia foues, omnia confortas, omnia protegis, omnia conseruas. O contumax serue, o ingrate, cur Dominum non diligis; quem tam pium, tam benignum ubique experiris? Que est ista duritia cordis tui, que tanto igne caritatis non potest conflari? Sed ad gratie iucunditatem redeamus, et in eius contemplatione iucundemur. Hec iusto Ne tempore tribulationis non defuit, quando uniuersam terram peccatorum sordibus infectam, omnis quippe caro corruperat uiam suam, diluuio quasi baptismo abluit. Hec ei lignum in quo saluaretur et saluaret, ostendit; hec ut arcam in suam suorumque salutem  aptaret, premonuit: quomodo fabricaret, quomodo compingeret, unde liniret, ipsa edocuit. Ac ne ullo tempore otiosa esset, in mysterio resurrectionis in octo animabus humanum genus, imo semen humani generis reseruauit: de quibus paucis granis fertilissima  illa messis generis Abrahe pullulauit. Hec iustum Lot de incendio Sodomorum eduxit, quando ardentibus facinorosis sub umbra manus sue protexit eum; sicut a flamma libidinis, sic et a flamma sulphuris. Iam uero Abraham de Hur Chaldeorum educto, et in terram repromissionis gratia uocantis inducto, paulatim euanescentibus ignorantie tenebris, lumen fidei ceco se mundo infundit, et testamento cum Abraham disposito, lugentibus Sion benignissimus consolator Deus, ipsum gratie auctorem et testamenti mediatorem repromittit. In semine tuo, inquit, benedicentur omnes cognationes terre. Unde hec tam leta promissio? Unde hec noua benedictio? Quo merito tuo, o homo? Tibi dictum fuerat, hoc certe promerueras, maledicta terra in opere tuo.  Nunquid de radice maledictionis ascendit flos benedictionis, uere beatum semen, uere sanctum germen quod totam massam fermento peccati corruptam conspersione sanguinis sui sanctificat? Quod est ergo hoc semen? Non dicit et seminibus, quasi in multis, ait Apostolus, sed quasi in uno et semini tuo qui est Christus. Ecce semen Abrahe, ecce de quo ad Abraham facta est repromissio, ecce gentium exspectatio, gentium benedictio. Hoc est illud semen uerum, hoc granum illud euangelicum, quod sulcis fidei iniectum, fructum affert uberrimum. Iam radicem in altum mittit, iam in ipsa fide Abrahe radicem infigit, que nullo unquam estu arefieri, nulla prorsus possit manu heretica euelti. Iam in fide unius Abrahe radix illa sancta coalescit, que postea in ramorum multitudine per totam mundi  latitudinem dilatabitur, que tempore messis fide gentium quasi fructuum ubertate multiplicabitur. Ecce qui gratiam diligis, qui de gratie magnitudine inquiris, oculos mentis attolle, et in gratie auctorem respice. Considera, quod et in ipsa  umbra futurorum gratia operetur: et quod sine gratia salus humani generis nec adumbretur. Senex erat Abraham, uxorem sortitus infecundam, iam uetulam: que et si infecunda non esset, quia tempus pariendi iam excesserat, nonagenaria quippe erat, parere non poterat. Aetas, infecunditas, pariendi excusabat officium, ut, cessante lege nature, fides haberet meritum. Eduxit autem foras Deus Abraham Scriptura commemorat, et astrorum claritateac multitudine ostensa, Stellas, inquit, considera, has si potes numera, ipsis semen tuum cequabitur, quod de uno filio repromissionis tanquam de grano benedictionis ad orientem et occidentem, ad aquilonem et meridiem dilatabitur. Et bene Abraham repromissionem accepturus, foras educitur, quia fides  intra angustias humane impossibilitatis non includitur. Credidit autem Abraham Domino, et reputatum est ei ad iustitiam. Non diffidit Abraham, non dubitat, non suam, non uxoris senectutem considerat; Omnipotentem attendit qui promittit, et certissime credit, quod qui dignatus est promittere potens est et facere. De fide itaqua Patris nascitur Filius repromissionis, gaudium utriusque parentis, spes multiplicandi seminis. De gaudio nomen sortitur, quia natiuitatis sue gaudium uniuerse domui impertitur, imo in illius typum uocatur Isaac, in cuius natiuitate gaudium non uni domui, sed uniuerso mundo celestis nuntius annuntiat. Paruulum heredem lactat mater gratulabunda, sedule nutricis officium tremula gerit anicula. Senex pater exsultat,  conuiuium instituit, festiuitatem celebrat, non tam quia filium ipse suscepit, quam quia in filio repromissionis, totius mundi salutem et humani generis redemptionem repromitti, ut propheta intelligit. In cuius redemptionis mysterio, tentatus et iussus ut immolet filium suum quem diligit, Isaac, ut tot nominibus caritatis paterni exardescat flamma amoris, letus obtemperat. Gladio accingitur, filium assumit, ligna preparat: nec tunc de repromissione hesitans, quando gladium in iugulum filii euaginat. uincit paternum affectum affectus in Deum: et quia Deum Patrem agnoscit, patrem se esse nescit. Stat itaque exserto brachio, ad obediendum promptus, fidelis famulus: stat super uictimam suam sacerdos  deuotus, certissime confidens quod hostia sua tanto esset Deo acceptior, quanto sibi unici filii affectus dulcior. O beate Abraham, quibus te laudibus efferam? Quo te preconio magnificem? Merito constitutus es pater multarum gentium, in cuius fide fundata est multitudo credentium. Quid innocens Isaac? Quid acceptabilis Deo uictima? Non reluctatur, non recalcitrat, non contradicit, non remurmurat. Exsultat se electum Deo uictimam, gaudet in se probatam patris obedientiam. Sed quia immortalis mori non poterat, et unigeniti Dei figuram unicus patri Isaac preferebat, fideli famulo angelus de celo inclamat, ne in puerum manum extendat. Sed propheta propheticis post tergum in futuras retro generationes reductis oculis, arietem inter uepres,  herentem cornibus uidet et intelligit, et quia sine sanguinis effusione non fit remissio, ipsum offert pro filio. Hec de fide patris nostri Abrahe et Iesu Christi Domini repromissione, et in Christo gentium benedictione breuiter perstrinxi, in quibus precipue gratia emicat, quam commendandam suscepi; de quibus nichil humana sapientia, nichil humana sibi uindicat industria. Idcirco etiam  et steriles coniuges secreto Dei consilio sortiti sunt sancti patriarche, Abraham Saram, Isaac Rebeccam, Iacob Rachelem, in quorum actu, coniugio ac sobole, adumbratum est sacramentum Christi et Ecclesie; ut, deficiente nature adminiculo, intelligat homo ex sola se gratia saluatum, et non ex merito. Iam uero filio repromissionis ad propagandam  promissam sobolem, uxor digna inquiritur, de domo sapientis seruus sapiens, etate et consilio maturus eligitur, manu subter femur domini imposita per Deum celi iurat, et de femore Abrahe Dominum celi nasciturum mysterio prophetat. Ad terram itaque et cognationem domini seruus dirigitur, prudenti consilio utitur, accumbit propter fontem aque, ut in limpidis aquis sapientie, contempletur pulchritudinem forme uxoris desponsande. Et quia sacramentum desponsationis huius forsitan et ipse intelligit, orationem fundit, de celo auxilium petit, sortem mittit, electionem Deo committit. Sortem autem signum uoco, quod sibi ipse posuit, quod pro sorte habuit, quod puella que ad hauriendam aquam procederet, et in hauriendo tam sedula esset,  ut et sibi et camelis adaquandis sufficeret, digna esset que in coniugium patriarche transiret. Ecce et in hoc mysterio gratia affuit; ipsa seruum spiritu consilii imbuit, ipsa genus sortis instituit, uxorem ipsa elegit. Sed in sortem thalami ascita Rebecca, sterilis permanet, uxoris officium non implet, ut et in repromissione necessariam esse gratiam patriarcha intelligat, et fecunditatem uxori precibus obtineat. Sed nec in certamine paruulorum in utero gratia defuit, qui nondum editi, certamen duorum populorum preludunt, et de primatu contendunt: et gratie est, quod alter alterum superat, qui nec boni, nec mali quidquam egerat. Quorum qui posterius nascitur, priori prefertur: quorum alter domi habitat, et sub culmine protegentis gratie  tutatur, alter foris uagatur, dum de semine Abrahe, de obseruatione accepte legis, de diuerso ritu ceremoniarum, de uictimis hostiarum, ut euangelicus ille Phariseus apud se tumidus gloriatur. De quorum alterius electione, alterius reprobatione, Apostolus apostolice eloquentie fluuio inundans, latius exsequitur: cuius super his sententiam qui nosse desiderat, in ipsum quod gloriam Dei enarrat, apostolicum celum intendat: et ipsum uerba sua intonantem audiat. Esau foris uenatui, quasi proprie iustitie insudantem, paterna caritate Isaac amat: Iacob autem nichil de se presumentem Rebecca materna dulcedine intus fouet, Isaac in typum Iudaici populi primogenitum benedicere disponit, sed  gentium populum mater gratia dextere benedicentis supponit. Fraudem subripiende benedictionis ipsa suadet, artem simulandi ipsa docet, et trepidante filio coci officium ipsa implet. uere pia mater, que ut filio benedictionem lucrifaciat, ministerium ancillule non recusat. uere sapiens mulier, que sic nouit hedos coquere, sic condire, ut gratiam caprearum et ceruorum cequent, aut etiam superent. Proposita enim Pastor bonus parabola, de oue centesima et dragma decima, utraque perdita et inuenta, Gaudium est, inquit, angelis Dei super uno peccatore penitentiam agente, quam super nonaginta nouem iustis, qui non indigent penitentia. Nouit Rebecca, tanquam a uiro instructa, tanquam uiro officiosa, quis cibus Isaac plus placeat, quod genus  condimenti suauius et sapiat. Non est alia in mulieribus similis Rebecce: tam sapiens, tam strenua, tam officiosa, tam sedula. Ipsa arte sapientie sue sic hedo pellem detrahit, ut nudum non dimittat; sic sanguinem fundit, ut uitam non auferat. Senex igitur suauitate condimenti Rebecce delectatus, et haustu uini letior redditus, filium benedicturus, osculum petit, osculum porrigit, quia nulla est benedictio sine caritatis osculo. Benedicens itaque imprecatur filio de rore celi et de pinguedine terre abundantiam, ut rore sapientie desuper infusus  spiritualiter examinet spiritualia, et de pinguedine terre faciat fructus misericordie. Sic sic semper gratia mater satagit pro filio quem diligit, sic mansuetos, sic humiles prouehit: sic filios adoptionis Deo patri, quasi caliganti, et prioris ignorantie delicta non imputanti, quotidie benedicendos offerre non desinit. Simile quid et in nobis geritur, quando qui prior in nobis nascitur, rufus est et sanguinarius, et uitiorum asperitate totus hispidus; carnalia sectans, spiritualia nichili estimans, plus lentis edulium quam primogenita diligens, primogenitorum dignitatem lentis uilitate, rem tam magnam, tam uili pretio distrahens. At uero qui posterior nascitur, simplex est et lenis, spiritualia sectans, carnalia nichili estimans, instar rote terre ad momentum uix herens,  ad celestia, toto se adnisu attollens; qui ut benedictionem paternam hereditet, primogenita fratris lentis edulio, rem tam magnam, tam uili pretio comparat. Sed ut minor maiorem superet, et posterior priorem supplantet, non est meriti, sed gratie: cum ille ordine nascendi princeps sit, et in corpore nostro regnum peccati primus obtinuerit. De quo regno gratia Dei nos eripuit, et in regnum Filii sui transtulit: in quo, quia omnium nobis laborum requies eterna promittitur, ab hoc interim opere fessi requiescamus.



PRAEFATIO IN LIBRUM QUARTUM.


 Sicut color tunc magis nitet, et pulchrior apparet, quando subiecte tabule manu pictoris inducitur, colorque a colore grata uarietate inducentis distinguitur, ita scriptura quelibet legentibus gratior esse solet, que libris aut tomis distinguitur, exemplisque figuris ac testimoniis conuenienter inductis, quasi multiplici colorum uarietate intexitur. Unde et ego per amenissimum antiquorum Patrum paradisum transiens, quosdam inde flores decerpo, et presenti opusculo infero: ut ex nitore et decore  celestium florum quantulamcunque gratiam apud auditores suos sermo rusticanus inueniat. Ad hoc enim exempla sanctorum Patrum induco, et eorum gesta mira et humane infirmitati impossibilia, ut in eorum gestis eo magis perspicua diuina sit gratia, quo in his humana uirtus succubuisse, et humanum cernitur consilium defecisse. A peregrinatione ergo acob tomus iste sumat exordium: in cuius electione et benedictione narrationis sue precedens posuit terminum.



LIBER QUARTUS.


 Iacob igitur fratrem timens seuientem, et pro subrepta sibi benedictione mortem intentantem, a matre persuasus, atque Euangelicum illud iam edoctus, Si persecuti uos fuerint in ciuitate ista, fugite in aliam, et illud apostolicum: Date locum ire, benedictione patris comitatus, peregre proficiscitur. Parentum autem solatio destitutus, miserationis Dei sinu fouendus excipitur, ipsa disponente iter dirigitur, ipsa precurrente nocturna mansio conuiatori prouidetur. Cum itaque ad quemdam locum deuenisset, post solis occubitum posito ad caput lapide obdormiuit. Corpore quidem mundo dormiebat, spiritu uero Deo uigilabat, et illud sponse: Ego dormio, et cor meum uigilat, tanquam  amiens sponsi spiritu decantabat. Beato itaque exsuli tam beate soporato celi panduntur, arcana Dei produntur, et pacis inter summa et ima, inter Deum et hominem caritate mediante reformande mysteria ostenduntur. Subleuatis enim oculis terrena superuolat, celestia penetrat, et scalam caritatis duobus preceptis, quasi duobus lateribus innitentem, et in his duobus legem ac prophetas indissolubili compage continentem, de terra uidet ad celum usque protensam, et angelos Dei ascendentes et descendentes per eam. uidet et dominum desuper tanquam principium caritatis, scale innixum, et dicentem sibi: Ego sum Dominus Deus Abraham uatris tui et Deus Isaac. Terram in qua dormis tibi dabo.  et semini tuo, eritque germen tuum quasi puluis terre. Dilataberis ad occidentem et orientem, septentrionem et meridiem, et benedicentur in te et in semine tuo cuncte tribus terre; et ero custos tuus quocunque perrexeris, et reducam te in terram hanc: nec dimittam, nisi compleuero uniuersa que dixi. In parentum domo constitutus, et parentum custodia septus, seruulorumque obsequio delinitus, nichil diuinum audit, nichil diuinum aspicit, sed exsul et profugus, atque omni humano auxilio destitutus, Deum custodem, Deum protectorem inuenit: et repromissionem in semine suo benedicendas esse tribus terre, Deo promittente, accipit. At uero Iacob mysterium uisionis intelligens, et tempus gratie oculis spiritualibus iam intuens, lapidem, in quem  tanquam in auctorem gratie caput fidei reclinauerat, erigit in titulum, et desuper oleum fundens, quasi de celo spiritum deducens, per lapidem prophetica manu inunctum, locandum prophetat in fundamento Ecclesie Christum. Fundamentum enim aliud nemo potest ponere, ait Apostolus, preter id quod positum est, quod est Christus iehsu. Et magnitudinem tante gratie admirans, uere Dominus est, ait, in loco isto. Sed quid magnum, quid mirum, quod in illo loco Dominus est? Et in quo loco Dominus non est? Imo omnium locorum locus est, omnium temporum tempus est, ex quo omnia oriuntur, intra quem omnia currunt, in quem omnia reuoluuntur. Sed lapis Christus de Spiritu sancto conceptus, de uirgine natus, atque oleo exsultationis pre participibus suis  unctus, locus est, in quo uere Dominus est. Et ego nesciebam, inquit. Simile quid, imo idipsum alius propheta et etiam plus quam propheta, Spiritum sanctum de celo super dominum descendentem, et manentem uidens, loquitur, et ego nesciebam eum. Pauensque Iacob, quam terribilis est, inquit, locus iste; non est hic aliud, nisi domus Dei, et porta celi. uere lapis in titulum erectus, et celesti unctione infusus domus est Dei, quia in ipso inhabitat omnis plenitudo diuinitatis corporaliter. Est et porta celi: quia per clauim fidei eius celestia reserantur, et per ipsum Mediatorem ad Deum Patrem ingredimur.

Nunc ad Ioseph, narrationis ordine transeamus, et eum contra faciem nostram quasi perlucidum gratie speculum intendamus: qui zelo malignantium  fratrum in seruum uenundatus, diuina se conseruante gratia ingenue mentis libertatem non amisit; qui in typo Christi impudice domine, tanquam adultere Synagoge manu tentatus, relicto pallio, tanquam corpore in manus impiorum tradito, pudicitie palmam uictor obtinuit. Hic patris presentie malitia fratrum subductus, et a terra natiuitatis in terram alienam abductus, diuine prouidentie gratiam ubique presentem habuit: que nec adulterii crimine infamato, nec carcere incluso defuit. Et in carcere enim secura est innocentia, et in uinculis libera. Ioseph igitur carceris angustia clausus, in atrio cordis cum Deo deambulat, cum Deo loquitur, cum Deo philosophatur; et qui homines non aspicit,  somniorum mysteria intelligit, et in pincerne restitutione et pistoris damnatione, uocatiouem gentium, et reprobationem Iudeorum prophetico spiritu prenuntiat. Uterque autem, tam pincerna scilicet quam pistor, post trium dierum sacramentum uentura sibi Ioseph predicente prenoscit: quia uno eodemque tempore, uno eodemque sacramento diuersa meritorum stipendia uterque populus excipit. Cum enim ad ministerium eterni regis per fidem sancte Trinitatis gentium populus assumitur, ut de uinea que dicit: Ego sum uitis uera, et pater meus agricola est, uinum exprimat, cuius gustu suauissimo conuiuentis Dei cor iucundum reddat. Tunc Iudeorum perfidia, que in Trinitate deficit, quia Filium non recipit, capite plectitur, ut qui in sanctis Patribus caput fuerant,  in generatione adultera et degeneri, cauda fiant. Sed quia gratia diuine miserationis tunc magis presto est, cum humane consolationis spes iam nulla est, exsul ille et ignotus, leui pretio in seruum emptus, qui ut criminis et tanti criminis in dominum reus, in supplicium carceri includitur, repente diuino nutu de carceris iniuria ad principatum totius Aegypti assumitur, in prouidentiam tanti regni uniuersis preponitur, et qui in carcere fame forsitan laborauerat, spiritu consilii predictus, a fame non solum Aegyptum, sed et mundum uniuersum liberat. At Ioseph mansuetus, et in ipsa gloria sua humilitatis sue custos fortissimus, et illud legis: Non eris memor iniurie ciuium tuorum, licet nondum editum, spiritu iam edoctus, fratres agnoscit, non agnitus:  quia qui fraterna uiscera perdiderant, merito fraternos uultus non agnoscebant. Sed quia putrida uulnera ferro et cauterio indigent, contra reos columbina districtione seuit, geminis alis caritatis noxios percutit, et disciplina salutari eruditos, uiolate caritatis commonefacit. Merito, aiunt, hec patimur, quia peccauimus in fratrem nostrum, uidentes angustiam anime eius, dum deprecaretur nos, et non audiuimus, idcirco uenit super nos tribulatio. Nec tamen seuiens seuit, imo seuiens plus diligit, melius consulit, ut cathartico medicinali, felle decocto inuidie, induant et ipsi uiscera misericordie: et irrorato melle fraterne dulcedinis, et ipsi quoque fraternos uultus agnoscant in speculo caritatis. Ecce curiose speculator gratie, in hoc perlucidum  speculum oculos defige, et magnitudinem claritatis eius irreuerberatis si potes oculis contemplare: que et qualis, et quanta hec gratia fuerit, que uenditum, seruum, inopem, extorrem, damnatum, carcere inclusum, in potentis regni principem subita immutatione exaltauerit.

Eadem gratia et Moysen paruulum, ab aquis Aegyptiis, ab aquis hereticis, ne suffocaretur, saluauit, ipsa eum in filium filie Pharaonis adoptauit, imo per filium matrem sibi in filiam adoptauit, atque prophetica ei uoce inclamauit: Audi, filia, et uide, et inclina aurem tuam, obliuiscere populum tuum. et domum patris tui, et concupiscet rex decorem tuum. Hec paruulum Moysen, quem Synagoga mater in  uirum perfectum educare non potuit, ad uirile robur perduxit, in tantum, ut Aegyptium cum Hebreo contendentem, et quasi pugno peruersi dogmatis eum cedentem, gladio confoderit, et sabulo absconderit, ac terreno puluere terrenum operuerit. Super quo ab eo quem pro inflicta fratri iniuria, ut iustus in misericordia corripiebat, proditus, et a Pharaone ad mortem expetitus, de manu querentium animam eius fuga elabitur, ipsum habens uie ducem, et salutis protectorem, quem mox editus, et a patre temporali derelictus, sicut et a matre expositus, habuit susceptorem. O pietas, o clementia, o gratia, que et cum pater derelinquit, non deserit, et quem mater exponit, colligit, atque cum parentum arescit caritas, ipsa magis exuberat. Nunquid obliuisci  potest mulier infantem suum? ait Isaias; imo per Isaiam ad Sion Dominus, ut non misereatur filio uteri sui? Et si illa oblita fuerit: ego tamen non obliuiscar tui. Nam licet fidelibus suis diuina consolatio nunquam desit, tunc tamen copiosior adest, copiosius protegit, quando persecutorum rabies amplius seuit, amplius exardescit. Hinc est quod Moyses in deserto rubum ardere, et non comburi miratur, quia nube clementie Dei in medio rubi consistentis obumbratur. Domino enim in medio Ecclesie consistente, quocunque igne persecutionis inflammetur, non comburitur: sed in similitudinem auri camino tribulationis decocta, auro purior redditur. At Moyses qui humano, ut homo, metu perterritus, a facie Pharaonis fugerat, gratia diuine allocutionis  confortatus, constantior redit, Aegyptios oppressores populi Dei decem plagis in uirga legis erudit, sed non correctos fluctibus maris puniendos obruit, per quod ad terram repromissionis nouo itinere filios repromissionis transmittit. Quid in his, et ex his omnibus tibi uindicas, humana imbecillitas? Quid te, o puluis inanis, per inania iactas? Et rubi enim inflammata ignis obumbratio, et maris diuisio, Aegyptiorum submersio, atque filiorum Isrel transmissio, gratie Dei est, non meriti tui. Iam uero ubi his et aliis gestis atque signis, quorum plurima studio breuitatis pretereo, splendor gratie cecis infulsit, legalis quoque tuba surdis insonuit: ut in antiquum homo prime conditionis statum diuina miseratione  restituendus, multis primum documentis disceret quod nulla sapientia sua, nulla uirtute sua, nullis meritis suis, sed sola Conditoris sui gratia recuperandi aditum inuenisset. Audi, Isrel, inquit legislator, legis tuba insonans; tu transgredieris hodie Iordanem,  ut possideas nationes maximas, et fortiores te, ciuitates ingentes et ad celum usque muratas, populum magnum atque sublimem, filios Enachim, quos ipse uidisti et audisti, quibus nullus potest ex aduerso resistere. Scies ergo hodie quod Dominus Deus tuus ipse transibit ante te ignis deuorans atque consumens, qui conterat eos et deleat, atque disperdat ante faciem tuam. Ne dicas in corde tuo: cum deleuerit eos Dominus Deus tuus in conspectu tuo: Propter iustitiam meam introduxit me Dominus, ut terram hanc possiderem: cum propter impietates suas iste delete sint nationes. Neque enim propter iustitias tuas, et equitatem cordis tui ingredieris, ut possideas terram eorum: sed quia ille egerunt impie, intreunte te, delete sunt: et ut compleret uerbum suum Dominus,  quod sub iuramento pollicitus est patribus tuis, Abraham, Isaac, et Iacob. Scito igitur quod non propter iustitias tuas Dominus Deus tuus dederit tibi terram hanc optimam in possessionem, cum dure ceruicis sis populus. Quid euidentius, quid manifestius? Ecce quia neque in gladio, neque in arcu tuo, o homo, gentes ferocissimas, et ex antiquo ad bella doctissimas, quibus nemo ex aduerso resistit, obtinuisti, et terram bonis omnibus affluentem possedisti. Et ne forte dicas: Et si uiribus meis uictoriam non obtinui, uel iustitia mea promerui, audi, durissime ceruiuis te esse populum, et quod terram, que riuis lactis et mellis fluit, introisti, non tam tibi quam iustitie patrum propter iusiurandum Dei prestitum. Ne sis ergo ingratus tantis beneficiis, nichil  amori illius preferas, qui hec omnia gratis tibi prestitit, cuius amor omni suauitate suauior, omni cuicedine est dulcior, cui comparata dulcedo temperalium, felle inuenitur amarior. O quanto dispendio intime suauitatis nos ipsos afficimus, quando adulterinis oculis in similitudinem preuaricatoris Ade exteriora concupiscimus, quando in contemptum Creatoris plus creaturam quam Creatorem diligimus, quando propter uilia quedam et Christianis oculis, ne aspectu quidem digna, fraternos animos offendimus, et fraternam caritatem, que est uinculum perfectionis, contentiosa animositate dissoluimus. Nihil enim Christianis oculis preter Christum pulchrum apparere, nichil debet Christiano cordi preter  Christum dulce sapere: qui ut affectus animarum nostrarum sapore diuine suauitatis condiat, noxios carnalium affectuum humores igne caritatis sue ipse decoquat, qui uiuit et regnat per omnia secula seculorum, Amen.



PRAEFATIUNCULA IN LIBRUM QUINTUM.


 Abyssus abyssum inuocat, in uoce cataractarum Dei. Ut ergo perspicua nobis fiat abyssus euangelica, primum per cataractas suas abyssum inspiciamus  propheticam, et aure diligenter apposita auscultemus quid Euangelio prophetia inuocata respondeat.



LIBER QUINTUS.


 Primus itaque nobis Dauid propheta prophetica tuba intonet: et quid ex antiquo a patribus suis de gratia Dei cognouerit annuntiet. Tu enim, inquit, Domine, manu tua gentes delesti et plantasti eos; affixisti populos, et emisisti eos. Non enim in gladio suo possederunt terram, neque brachium eorum saluauit eos. Sed dextera tua, et brachium tuum, et lux uultus tui, quia placuisti tibi. Non enim in saluandis nobis nostra Deo merita, sed sua ei bonitas placet: nec tam obsequio nostro delinitus, quam inolita bonitate placatus, et dextera sua nos protegit et brachio defendit, atque illuminatione uultus sui, spiritu consilii nos instruit. Sed sicut de preterito, ita inquit et de futuro: Rex meus Deus, precipe pro salutibus Iacob. In te hostes nostros uentilabimus, in  nomine tuo conculcabimus aduersarios nostros. Non enim in arcu meo confidam, neque gladius meus saluabit me. Ecce eodem sensu, quia et eodem spiritu legislator atque propheta, quasi duo cherubim intentis uultibus in propitiatorium sibi concinunt: et possessionem repromisse hereditatis, non labori suo, non industrie, non uirtuti, non bellice strenuitati, non denique armis aut meritis suis, sed gratie Dei, cuius et uere donum est, ascribunt. Sed sicut de fortissimo illo Scriptura commemorat, cuius iste fortis manu typum gerebat, cepit iehsu facere et docere, gratiam quam uoce Dauid predicat, facta quoque commendat. Nam cum esset in oculis suis humilis et modicus; in oculis domini magnus inuentus,  diuino est ad regnum iudicio electus: atque in firmamentum regni non lenticula, sed cornu olei manu prophetica unctus. Populi itaque prouidentia, et regni administratione suscepta, infestantibus allophilis, pace turbata, discrimini se sponte obiicit, et ut bonus rex plus communi utilitati quam proprie saluti consulit, atque immanem illum Goliam, monstrum potius dicendum quam hominem, corpore enormem, animis trucem, bellis assuetum, uictoriis elatum, scuto fidei munitus, solus illo in tempore non expauit. Quis enim monstrum tam terribile non expauesceret? Quis bellator a facie eius se non absconderet? At Dauid noster fratrum suorum statura quidem minimus, sed fide maximus, aspectu pulcherrimus, atque roseo rubore in mysterio sanguinis  Christi suffusus, expauescere non nouit populi Dei inimicum, nominisque sancti blasphemum: sed intrepidus, et nec corporis nec armorum immanitate territus, ulcisci parat, et populi sui iniuriam, et nominis Dei uiuentis blasphemiam. Persuasus itaque a Saule, lorica ipsius induitur, galea tegitur, gladio accingitur, sed his omnibus oneratus potius quam instructus, impeditus quam munitus, ne uideretur spem uictorie in armis regis et non in Deo posuisse, regia rursus lorica exuitur; galea detegitur, gladio discingitur. Quid aliud in hoc tibi facto uidetur propugnator populi Dei innuere, quam gestis canere;  non enim in arcu meo sperabo, et gladius meus non saluabit me? Ad nota igitur se confert, et inuicta presidia, armatura munitur apostolica, lorica fidei, galea spei, ac gladio uerbi Dei, sciens inimicum Dei superari non posse, nisi per uerbum Dei. Bellica autem arma nulla requirit, baculum pastoralem ut pastor accipit, quinque lapides limpidissimos, tanquam manu Dei limatos, atque digito Dei inscriptos, de torrente colligit, in pera pastorali abscondit; hosti superbo ex aduerso occurrit, unum impudorate fronti infigit: et immanem illam belluam ad singulare certamen singulos prouocantem uno tantum ictu conterit, atque blasphemum caput proprio mucrone uictor precidit. Ecce quomodo Dauid et imbellis homini de gratia Dei potius quam de uiribus  suis uel armis presumendum, tam facto quam uoce predicat, quomodo regia se lorica spoliat, ut gratia melius se uestiat; nec ad immanissimum hostem conterendum arma alia inquirit, nisi uirgam pastoralem et lapidem, quibus aduersarie potestatis principem a Christo perimendum, ut propheta intelligit. Perempto itaque Dei potius quam sua uirtute populi Dei inimico, et gloriose in commune de aduersariis triumphato, subactis deinde hostibus in regnum stabilitus, ad edificandam domum domino, impensas regia munificentia preparat, dignam Deo domum facere secum deliberat: et quia sapiens consilio omnia gubernat, consilium cum propheta communicat, Domini uoluntatem super deuotione  uoluntatis sue sciscitans. Sed quia dignam Deo domum edificare humana paupertas non sufficit, deuotionem quidem laudat, opus autem diuina censura non approbat, sed de utero eius egressurum, et super thronum ipsius eterno imperio regnaturum denuntiat, adeo dilectum, in tantum de filiis hominum singulariter preelectum, ut et Deus, illi in patrem, et ipse equo honore sit Deo in filium. Ipse inquit, quando completis diebus tuis quasi ceremoniis legalibus iam expletis, cum patribus tuis dormieris, ecclesiastice domus, in fide Euangelii fundamenta iaciet, ipse in columnis spei parietes excelsos exstruet: quos etiam ne aliquo uentorum aut imbrium impetu dissoluantur, sicut illam quondam in diluuio arcam bitumine spirituali interius et exterius liniet, ipse ad  decorem tante domus rite consummandum, culmen caritatis imponet, in qua uniuersa legis ac prophetarum insignia dependent. Filius autem qui Dauid, imo in Dauid uniuerso mundo repromittitur, solus in filiis hominum dignus inuenitur, tam sapiens, tam diues, ac tanta rerum omnium abundantia affluens, ut dignam Deo domum edificet. Solus namque ex antiquo, et ab eterno edoctus, nouit de quibus lapidibus domus Dei debeat construi, ad quam normam lapides singuli quadrari, qui in fundamento sterni, qui debeant in columnas erigi, qua qualitate alter alteri sociari, qua colorum uarietate domus ornari;  qua demum debeat laudum celebritate atque modulorum dulcedine dedicari. Huius ad edificandam domum Domini aduentus prestolatur, huius sapientia tanto operi idonea predicatur: huius repromissione, Dauid magis quam regio solio gloriatur. In qua repromissione admiranda sermonis Dei dispensatio, quod homini quamuis magno, quamuis sancto, tamen homini, tanta et tam magna promissurus, que meritum hominis excederent, ad que nec ipsa angelice dignitatis excellentia attingeret, primo eum ad seipsum reuocat, et unde assumptus, qua et quo et per quem adductus sit commemorat. Commemorat humilitatem pastoralis officii, fastigium imperii, inde gratia assumptum, huc potentia adductum: se comitem fuisse itineris, se protectorem narrat in periculis:  quod nomen eius regno, diuitiis, bellis, uictoriis extulerit, atque nomini fortium terre cequauerit. Primo itaque commonitione humilitatis contra uenenum elationis, quasi quodam antidoto spirituali humani animi fragilitate premunita, postquam in testimonium magne gratie, que contulerat, bona enumerat, ad cumulum beneficiorum regno repromissi filii ipsius quoque in eternum stabiliendum promittit solium. Ingressus est autem rex Dauid, Scriptura ait, et sedit coram Domino et dixit: Quis ego sum, Domine Deus meus, et que domus mea, quod adduxisti me huc usque? Sed et hoc parum uisum est in conspectu tuo, Domine Deus meus, nisi loquereris etiam de domo serui tui in longinquum. Et paulo post: Propter uerbum tuum, et secundum cor tuum  fecisti omnia magnalia hec, ita ut notum faceres seruo tuo. Ingressus est inquit. Et quo ingressus est? Prophetico scilicet ore ex uerbis Domini super tot ac tantis beneficiis admonitus, et repromissis insuper multo maioribus, secretum cubiculi penetralia cordis sui ingreditur, seipsum coram se statuit, hinc merita sua, hinc diuina pensat beneficia; et quia merita beneficiis longe sunt imparia, sedet coram Domino, humiliatur coram Domino, atque illius gratie omnia adscribit, a quo uniuersa gratis sibi collata meminit. Propter uerbum tuum, inquit, non propter meritum meum; secundum cor tuum, non secundum aliquod humane adinuentionis consilium. Ecce quomodo rex potens, rex sapiens, et ideo uere potens, quia  sapiens, gratiam factis commendat, gratiam uoce predicat, nullumque homini tutius esse presidinm, quam gratie Dei subsidium.

Isaias autem humane fragilitati diuinam gratiam intelligit, et asserit adeo per omnia necessariam, ut, remota gratia, sordidissimo panno menstruate comparare non uereatur omnem hominis iustitiam. Facti sumus, inquit, ut immundus omnes nos; quasi pannus menstruate uniuerse iustitie nostre. At contra Dauid reum se ingemiscens, et reatum suum humiliter confitens, precemque deuotissimam reis omnibus perutilem supplicandi peritus componens, de indulgentissimi Domini bonitate spem uenie iam presumens: Asperges me, inquit, Domine hyssopo et mundabor, lauabis me, et super niuem dealbabor. Quid  autem panno menstruate immundius, aut quid niue mundius? Quis igitur abyssum istam diuitiarum gratie Dei omni humane curiositati inuestigabilem, omni philosophice perspicacitati impenetrabilem, quantacunque sensus altitudine attingere poterit, que menstruas sordes, imo iniquitates nostras menstruis adhuc sordibus sordidiores, humilis herbe hyssopi tenui aspersione, tam celeriter, tamque potenter, sic ad perfectum abluit, ut multitudine candoris uincat et candorem niuis. Nec ita humilis hyssopi tenuem aspersionem dixerim, ut impotentem intelligi uelim; sed tenuem, subtilem, diuinam, adeoque potentem, ut sine eius aspersione, nulla sit prorsus menstruate ablutio, nulla uel tabernaculi sancti, uel ipsius libri, aut populi,  aut cuiuslibet rei sanctificatio. Que et quanta est ista o filii gratie gratia? Unde obsecro cepit? ubi desinit? Imo nec cepit, nec desinit, sed ab eterno fonte eternaliter fluit, opportunoque in tempore quadrifido electorum cordibus flumine influit, atque ad proferenda uirtutum germina, areolam aromatum sponsi, temporanea atque serotina inundatione ubertim irrigat. Hec est illa gratia, hec est, inquam, gratia, que Aethiopem, qui iuxta Ieremiam pellem suam mutare non potest, natiua nigredine dicto citius exuere potest, que pardum heretici dogmatis uarietate respersum, solo nutu immutat in unius fidei candorem gratissimum. Libet adhuc in admirationem tante gratie oculos defigere, et piissimi conditoris in humanam animam  feruentissimum zelum et affectum benignissimum ex ipsis uerbis suis colligere. Arguit in Ieremia Dominus Hierusalem fornicantem cum idolis, et in Hierusalem humanam animam fornicantem cum uitiis, et more clementissimi mariti uxorem adulteram zelantis, et conscientia admissi exterrite blandientis, et ad thorum legitimum indulta incesti uenia reuocantis, sic zelatur, sic blanditur, sic reuocat, ac contra consuetudinem uirorum se facturum denuntiat, ut inceste, ut meretrici, ut adultere, tantum reuertatur, et thori consortium et nominis dignitatem, et pristini affectus integram caritatem restituat. uulgo, inquit, dicitur: Si dimiserit uir uxorem suam, et recedens ab eo duxerit alterum uirum, nunquid reuertetur ad eam ultra? Nunquid non  polluta et contaminata erit mulier illa? Tu autem fornicata es cum amatoribus multis, tamen reuertere ad me, dicit Dominus, et ego suscipiam te. Leua oculos tuos in directum, et uide ubi non prostrata sis. In uiis sedebas, exspectans eos, quasi latro in solitudine; et polluisti terram in fornicationibus tuis, et in malitiis tuis. Quamobrem prohibite sunt stelle pluuiarum et serotinus imber non fuit Frons mulieris meretricis facta est tibi; notuisti erabescere. Ergo saltem amodo uoca me: Pater mi, dux uirginitatis mee tu es. O pietas, o benignitas, o mira, o miranda caritas! Quid unquam clementius, quid unquam dulcius? Nos miseri, nos sepulcra dealbata, qui de nomine singularitatis, qui de habitu humilitatis, sanctitatem specietenus pretendimus,  ab intus autem de cadaueribus mortuorum putredinem et fetorem exhalamus, si peccatorem, si similem nobis uiderimus, dedignamur, despicimus: quia peccata nostra post dorsum nostrum reiecimus, et in festucam alterius trabe nostra neglecta, oculos intendimus. Si lapsum cernimus, si sauciatum a latronibus non miseremur, non compatimur: uulnera non alligamus, iacentem manu consolatoria non alleuamus, et quia uiscera misericordie non habemus, miseri miserum preterimus. Non dignamur huiusmodi osculo, non dignamur alloquio: panem ipsum cibarium, quem cum soricibus communem habemus, quem et de mensa canibus proiicimus, cum consorte nature nostre, cum consorte uocabuli Christiani participare Pharisaico fastu, ut nefas, abhorremus. Non reminiscimur  precepti, quod accepimus, quod frequenter audiuimus, frequenter legimus: Non abominaberis Aegyptium, quia aduena fuisti in terra eius. Nemo nostrum est, qui in Aegypto non exsulauerit, qui Pharaoni non seruierit, qui paleas illi materiam ignis non collegerit, qui sub onere eius incuruus non ingemuerit. Quod si de domo seruitutis, et de fornace ferrea, Christo duce, educti sumus: non abominemur Aegyptium, in cuius terra aduene fuimus. Si Hebreum ad terram repromissionis suspirantem, sed adhuc sub Aegyptio onere gementem, audimus, et uociferantem misereamur, concurramus: et ut legem Christi sic impleamus, fraterno oneri fraterne caritatis humerum supponamus. Sed, quod absque dolore eloqui non possum, timorem Domini obliti, et  precepta eius surda aure, et necessitatem fratris aridis uisceribus preterimus. At uero ut ad superiora reuertamur, ille singulariter mundus, ille in filiis hominum solus mundus, in quem nichil inquinatum incurrit, cui angelica munditia collata nec ipsa sordes effugit, non dedignatur nos, non aspernatur nos, in fedissimo illo et feditissimo cordis lupanari. Proh dolor! proh pudor! Quod dictu quoque horribile est, corruptori animarum diabolo prostitutos, et ut feda fedis eloquar, a planta pedis usque ad uerticem, a mimimo scilicet cogitatu, usque ad perfectum operis, tota actione constupratos: tales, tam sordidos, tam uiles, tam abiectos, humillimus et benignissimus Dominus non abhorret, non despicit, non abiicit; tales sibi in coniugium adsciscit, talibus tanti reatus sibi consciis et conscientia exterritis blanditur, atque ut redire ad se debeant, ore placidissimo deprecatur. Mittit et legatos reconciliationis peritos, perfidiam non imputat, adulterium non improperat,  et legationis seriem ipse ordinans. Loquimini, inquit, ad cor eius, id est, blandimini ei et aduocate eam: quoniam completa est malitia eius, dimissa est iniquitas illius. Commemorat prime desponsationis fidem, dotis magnitudinem, unam duorum in uno spiritu coniunctionem, communis thalami ornatum, et pulchritudinem, osculi iucunditatem, amplexus dulcedinem. His et huiusmodi demulcet trepidam, diffidenti reformat fiduciam, ac demum reuertenti non seruos, non amicos obuiam mittit, primus ipse occurrit, prior in amplexus, prior in oscula ruit, atque tanti gaudii festiuitate digna exsultatione celebrata, in cellam aromatum dilectam introducit. Cuius dulci presentia, amplexu, et osculis mirum in modum, imo ultra omnem humanum  modum oblectata, iam pre nimio estu amoris sui impotens, seipsam uix sustinet, imo nec sustinet; sed in collum dilecti languida relabens, amoris magnitudinem uocis ac iubili testatur magnitudine. Filie Hierusalem, exclamat, filie Hierusalem, fulcite me floribus, stipate me malis, quia amore langueo. Quem languorem omni sanitate iucundiorem estimo, quem morte ipsa ualidiorem non dubito, quem regnis ac sedibus preferendum conseo, in cuius comparatione aurum et lutum equaliter penso. Quem quidem cum pro scintillula exigui amoris, corde amem, ore predicem, fateor necdum noui, quis sit languor sponse, de amore sponsi. Hanc ergo cellam aromatum, in qua sponsus et sponsa mutua amoris sui suauitate pascuntur, tu quisquis  ille es auidus ciborum gratie, et insatiabilis desiderii suauitatis intime, hanc inquam uel improbitate euangelica irrumpe, uel furtiuo silentio clanculum ingredere, et captato secreto sponsi et sponse, ibi quere, ibi disce que sit magnitudo gratie, non a me, qui hec ipse ignoro, pauperrimo homine. His tamen interim si libet paupertatis nostre ferculis uescere, atque dulci medulla euangelici frumenti cribro obedientie utcunque excussa, atque caritatis oleo conspersa, pascere. Si quis autem paleam plus amat, quaquauersum per Aegyptum ipse sibi colligat, et si ita uoluerit, ciuitatem Pharaoni exstruat: ego caritatem, rem tanti pretii, uili palea nec uenalem habeo, nec ipse emo. Sanctum caput uestrum, Pater uenerande, uetustus dierum, in quo omnia matura sunt, nulla senescunt, quod enim antiquatur et senescit, prope interitum est, benedicat, et sub pedibus uestris communem omnium nostrum aduersarium uelociter conterat. Amen.



PRAEFATIO IN LIBRUM SEXTUM. De gratia Noui Testamenti.


 Solent nauigantes nauigandi periti pro qualitate uentorum sinum ueli aut extendere, aut contrahere, obliquare, aut in directum tendere, et quo magis pertransire accelerant, eo largius uelum uento relaxant, ut tanto celerius nauis onusta cursum expleat, quanto currentem impetus uenti a tergo  incumbentis plus adiuuat. Mihi igitur equor tanti mysterii carina obedientie sulcanti, uelum pauperis ingenii uideo non contrahendum, sed dilatato sinu pii desiderii, totum Spiritu sancto expandendum, ac totis medullis, ueni, Spiritus, a quatuor uentis, cum propheta exclamandum. Si enim prophete  mandatur, ut potentiam Spiritus inuocet, ad uiuificanda ossa arida, in typum unius tunc populi; quanto magis mihi pertenui spiritu, de uita omnium in Christo gentium scribenti necessitas incumbit suppliciter inuocandi et exorandi digne septiformem gratiam Spiritus sancti, ut ab ipso doctus possim pro captu humane angustie eloqui magnitudinem gratie uiuificatricis, atque modum uiuificationis? Ipsum ergo uoce, ipsum corde, ipsum uotis, ipsum inuoco desideriis, ut sicut sub umbra eius gloriosus ille gloriose uirginis uterus intumuit, atque ipso deducente de sinu Patris per eiusdem uteri thalamum celestis ad nos sponsus processit; ita ex ipsius  uisitatione catholicum de incarnatione uerbi Dei sensum concipiam, atque pro effatu balbutientis infantie condigno uerbo ipsum quod in principio erat uerbum in mundum efferam. Et ualde oro ut nequaquam usque adeo benignissimus ille consolator immundi tugurii sordes abhorreat ut seruulum suum offensus pertranseat, atque in hoc sudore uultus sui pauperem suum inconsolatum pretereat. Sicut autem in sacramento ueteris Testamenti transactam huius operis partem numero distinxi quinario, ita residuam in honorem septiformis spiritus, dignum duxi numero insignire septenario.



LIBER SEXTUS.


 Cum innumera sapientie Dei consilia adessent, quibus quod aduersum nos erat peccati chirographum abolere posset, hoc potissimum elegit, unde redemptus homo redemptoris sui mirum erga se affectum disceret, atque emulande uirtutis ab ipsa Dei uirtute documentum caperet. Neque enim omnipotentiam Dei in illam quasi necessitatis causam coarctandam estimo, nec idcirco a Deo, et in Deum assumptum hominem, quia homo aliter redimi non posset. Fateor, aliter homo redimi non potuit, quia redemptor aliter noluit. uoluntas ergo bonitatis eius, consilii sui causa fuit, non necessitas aliqua impossibilitatis, omnipotentem manum eo usque contraxit, ut si homo non fieret, redimere hominem nequaquam posset. Mira autem et ineffabilis atque omni sensui incomprehensibilis  dignatio, ut Deus homo fieret, plenitudo se exinaniret, panis esuriret, uirtus lassaretur, uita moreretur. Sed cur hoc? Ut a Deo assumptus homo Deus fieret, ut exinanitus exinanitos impleret, esuriens ieiunos pasceret, lassus dissolutos confortaret, mortuus mortuos uiuificaret. Magna plene gratia, mira dignatio tanta tante maiestatis exinanitio. Quantum putas exinanitus erat immensus breuissimo atque mundissimo unius uirguncule utero inclusus? Quantum exinanitus erat Omnipotens, in teneris infantie annis, et membris, etiam sui impotens? Quantum exinanitus erat ille singulariter diues, et solus sibi sufficiens: ut qui celos luce induerit, pannis inuolutus sit? Quantum exinanitum  erat illud angelorum ineffabile gaudium, cum in cunis uagiret, ac primi parentis erumne causam defleret? Quantum demum exinanita erat maiestas illa uirtutibus adoranda, potestatibus tremenda, a peccatoribus irrisa, ac facie sputis illita? Ne quis autem existimet ita exinanitam in assumpto homine diuine maiestatis potentiam, quasi in infirmitate nostra omnipotentia Dei defecerit aut ex aliqua sui parte imminuta sit. Ita uero in eadem persona utriusque nature proprietatem distinguat, ut infirma homini, diuina Deo attribuenda intelligat. Ipsa igitur Filii Dei exinanitio nichil aliud esse credenda est  quam dispensatoria in Filio hominis diuine maiestatis occultatio. Cum ergo ad requirendam ouem perditam, hanc potissimum, ut diximus, uiam paster bonus preelegisset, in creando nouo homine, nouo usus est creationis genere. Et dignum erat ut qui corruptam in Adam massam sanare ueniebat, non de semine corruptionis, sed de potentia Spiritus sancti nasceretur. Quesita ergo sponsa speciosissima inter filias hominum, de cuius utero tanquam sponsus de thalamo ad nos procederet speciosus pre filiis hominum. Quesitum est dignum sapientia Dei signaculum sub quo signaret mysterium a seculis absconditum. Quesitum est uitrum mundissimum atque solidissimum, per quod igneos radios transmitteret sol iustitie ad effugandas tenebras gentium; ex quibus  puritas uitri et claritatis augmentum conciperet, et integritatis detrimentum non sustineret. Quenam hec sponsa tam elegans, tam decora? Ubinam terrarum tam speciosa que Filium Dei de sinu Patris alliceret, et in amplexus suos uinculis caritatis pia uiolentia captiuum traheret? Diu quesita, multis sanctorum uotis exspectata, tandem inuenta est specialis illa specialiter digna, singulariter pulchra uirgo Maria. Sed a quo inuenta? Nunquid ab homine? Nunquid ab aliquo uel celestis exercitus principe? Imo ab ipso angelorum atque hominum conditore: ab ipsa sapientia Dei, que eternaliter ab ore procedit Altissimi; que penetrabilior est omni gladio ancipiti, que usque ad diuisionem anime ac spiritus, compagum ac medullarum pertingit,  que cogitationes et affectus singulorum, ipsas quoque cogitationum et affectuum origines sola inuestigare sufficit. Ipsa Mariam sibi in sponsam ab eterno ordinauit, ipsa in plenitudine temporis castissimum Marie uterum in tabernaculum sibi sanctificauit, ipsa templum suum in Maria omni gloria et decore super omnium creaturarum uisibilium atque inuisibilium pulchritudinem adornauit: quantum uoluit, et quantum nasciturum de ea decuit. Sapientia euim, ait Sapiens, edificauit sibi domum, excidit columnas septem. Ipsa sibi ipsa plane sine uiri  adminiculo domum in Maria edificauit, ipsa columnas excelsas domui sue excidit, quibus suffultus castissimus sacratissime uirginis uterus, in eterna pudoris sui stabilitate permanet inconcussus. Inuenta itaque uirgine casta, uirgine sancta, et tam casta tamque sancta, ut Filio Dei desponsanda, in officina Spiritus sancti, industria summi artificis, tante uirginis tanteque prolis future matris, preparantur ornamenta. Quo studio, qua diligentia, quanta ambitione, quanto cultu, non est paupertatis mee eloqui: sed quibus decuit matrem Christi, umbraculum Spiritus sancti, reginam celi, reginarum imperatricem adornari. Eligitur et nuntius unus ex multis millibus tanto rege dignus, tanto mysterio idoneus, tam amice legationis  peritissimus, ad deferendam uirgineo pudori reuerentiam mitis ac placidus, Gabriel dictus, quia fortitudinis Dei nuntius. Mittitur itaque ut celerius eat, quia plenitudo temporis iam aderat, ut dilecte sponse condigna sponsalia perferat, ut gloriose uirgini ornamenta non minus gloriosa offerat; atque post munerum exhibitionem, nouam et inauditam mundo salutationem consequenter inferat: Aue, gratia plena, Dominus tecum, benedicta tu in mulieribus. O quanta gratia plena erat, quam et ipsa dignitas angelica tam deuote, tam officiose salutabat! Aue, inquit, gratia plena, Dominus tecum, benedicta tu in mulieribus. Aue, gratia plena, Spiritu sancto implenda, ac totius mundi exinanitionem, plenitudine uentris tui impletura! O quanta gratia, quanta Marie benedictio,  per quam sanata est Eue maledictio! Dominus tecum. Miro ac stupendo modo idem cum sponsa sponsus; idem ex matre filius. Cum sponsa sponsus, nouum creando hominem; ex matre filius, nouum seipsum exhibendo hominem. Dominus tecum, non generali tantum benedictionis gratia, qua et cum ceteris sanctis est, ita et tecum; uerum etiam et singularis prerogatiua gratie sicut cum matre filius, dominus tecum; Dominus tecum, ut uiscera tua sanctificet; Dominus tecum, ut in carne tua humanam sibi naturam associet; Dominus tecum, ut areolam uentris tui noua benedictione irriget; Dominus tecum, ut ex paradiso uteri tui diuini germinis fructum producat, qui solus ex cunctis fructibus filiorum hominum, uermem corruptionis nesciat. Benedicta tu in mulieribus. Benedicta  in mulieribus, benedicta pre cunctis mulieribus, decus mulierum, benedictio uirorum ac mulierum. Iure, inquam, benedicta in mulieribus, que opprobrium antique deceptionis manu reconciliationis a cunctis abstersit mulieribus. Quid enim? si reatus per Euam, et iustitia per Mariam; si reatus pena per Euam, et reatus uenia per Mariam; si maledictio antiqua per Euam, et benedictio noua per Mariam. Ad extremum si mors per Euam, nichilominus et uita per Mariam. Iure igitur Mariam omnis conditio, omnis etas, omnis gradus angelica salutatione honorat; iure Marie omnis uox, omnis lingua, omnisque conscientia cum angelo proclamat: Aue Maria, gratia plena, Dominus tecum; benedicta tu in mulieribus. Qua  salutationis insueta formula territa nobilis illa uirguncula, uultu demisso, tacita estuat, tacita secum cogitat atque priusquam salutanti se, officium responsionis rependat, qualitatem ac modum salutationis in libra cordis ut prudens examinat. Maria pudoris sui custos fidelissima, sicut turtur erat solitaria elongans et fugiens, atque in solitudine cordis secum commanens, nidulo castitatis insidens, ac sancte meditationis pullos ad robur consummate uirtutis fructibus contemplationis enutriens. Maria secreti amica, quietis studiosa, in cubiculo assidua, in publico rarissima, tumultus oderat, occursus fugiebat, ne sepius uisa, etsi non conscientie uel fame maculam contraheret, quam raro effugit, qui se turbis hominum ultro immergit. Audiant uirgines, audiant cenobialis palestre professores:  qui professionis immemores, et quietis impatientes, per prouincias, per castella, per oppida discurrunt: et simulata utilitate Ecclesie sue, sed reuera prodita salute anime sue, tumultibus hominum, et ceno secularium actionum contra habitus sui reuerentiam impudenter se immergunt. Sed quid seruis Christi cum ceno mundi? Quid ciuibus celi, cum inquilinis seculi? Quid margarite, cum sterquilinio? Quid solitarius in populo? Nec ista dixerim, ut suggillem ministros Christi, ac ministros seruorum Christi: que impietas longe sit a sensu pauperis Christi. Absit a me, ut quos Deus laudat, ego uituperem, quos Deus commendat, ego reprobem, quos laude potius et honore dignos iudico, quibus reuerentiam et ipse libenter defero!  Ministri enim Christi sunt imitantes Dominum suum, qui de sinu Patris in hanc uallem lacrymarum exiuit, et in sudore uultus sui requiem nobis prouidit. Eius itaque imitatores existunt, qui, ut fratribus suis intus quietem prouideant, in labore et erumna, cum Apostolo foris desudant: ut in tabernaculo Deibyssus et hyacinthus, purpura et coccus, que quidem iniuriam imbrium ferre non possunt, intacta permaneant, impetus tempestatum ipsi portant. Solliciti sunt cum Martha et turbantur erga plurima: et ut fratribus suis uacare liceat, et gustare quam suauis est Dominus, de calice felle misto, ipsi gustant quam amarus est mundus.

His itaque in commonitionem mei ac similium mei quasi per excessum dictis, ad purissimum uirginitatis  speculum Mariam, oculos reflectamus: et quomodo salutantem se angelum exceperit uideamus. Salutationis nouitatem stupet, salutata interim silet: ut in respondendo procacior appareret, quod uirginem dedecet. At legatus prudens uirgineo pudori consulens, ac trepidanti blandiens: Ne timeas, inquit, Maria: ne timeas; inuenisti gratiam apud Dominum, ne timeas. Apud Deum gratiam inuenisti, ideo te gratia plenam dixi. Apud Deum gratiam inuenisti: et ideo Filium Dei parere meruisti. Ecce enim concipies in utero, et paries filium, non quemcunque, sed magnum; non terreni patris, sed Altissimi Filium. Ne mireris, ne incredula sis uerbis meis, quia salua consistere uides uirginci claustra pudoris. Uterus tuus implebitur, sed signaculum  uteri non dissipabitur. Tu filium paries, sed ille honorem matris non minuet. uirgo es, mater eris; beata, quia uirgo beatior, quia mater; sed hoc priuilegiam in eternum sola possidebis. Sicut enim in partu nec habuisti, nec habitura es similem, ita et in priuilegio dotis alteram non habebis comparem. Nec ideo te diffidas futuram matrem, quia nec tuum uirum, nec illius nosti patrem. Qui enim te in tempore sibi elegit matrem, ab eterno iam habet patrem. Patrem habet, matrem nondum habet; ideoque missus sum ad te, fide te ei desponsare. Accomoda ergo fidem, et suscipe prolem, et beata mater eris, quia Deum et hominem generabis. Mira sunt que dico, mira et inaudita, sed non sunt Omnipotenti impossibilia. Hortus conclusus, fons signatus uterus, sed ideo bene conclusus,  ideo firmiter signatus, quia soli Deo peruius. Ne timeas pudori tuo, columba sine felle domina mea, quia Domini mei mater et sponsa, quia claustra tua sicut in conceptu, ita nec in partu sunt resoluenda. Sol per uitrum intrans et exiens, uitrum non soluit, creator solis, matrem suam illibatam conseruare non poterit? Si autem causam aduentus mei et utilitatem partus tui inquiris, audi nomen filii tui, et intelliges fructum uentris tui. iehsu enim uocabitur, saluator erit, ad saluandum uenit. Gaude ergo, domina mea; gaude ad tantam gratiam te esse electam matrem, ut totius mundi generes Saluatorem. His et aliis huiusmodi imo longe aliis, et si non ab angelo dictis, a superuenturo tamen Spiritu sancto mundissimo cordi Marie inspiratis fidem adhibet dictis, nichil hesitat, nichil dubitat;  implenda fideliter credit, que uentura Omnipotens repromittit. Confert ut arbitror cum uerbis angeli uerba prophete, cum his que audit, ea que legerat, et auditis eo melius credit, quod a propheta angelus non dissentit. Ecce uirgo concipiet, propheta ait, et pariet filium, et uocabitur nomen eius Emmanuel. Ecce uirgo concipiet et pariet filium Isaias precinit. Ecce concipies in utero, et pariet filium Gabriel succinit. Et uocabitur nomen eius Emmanuel, id est nobiscum Deus Isaias prophetat; et Filius Altissimi uocabitur Gabriel Marie annuntiat. Hec, ut arbitror, utrumque pensat, confert, examinat, atque tanto uberius nouis fidem accommodat, quanto cum antiquis concordius consonant. Iam se igitur impregnandam, iam se  parituram incunctanter credit, modum tamen quo id fieri debeat inquirit, quia hoc nec in propheta legerat, nec ab angelo audierat. Quomodo, inquit, fiet istud, quoniam uirum non cognosco? Quomodo fiet istud? uir non est mihi agnitus, unde mihi filius? uirgo sum, mater quomodo ero? Quomodo fiet istud? Non est filiorum Adam ista lex, ut sine uiro concipiat mulier, sine patre nascatur puer. Hac lege, hoc ordine, omnia ab initio ad nos usque secula decurrerunt, ut de uiro mulier impregnetur atque de patre puer generetur. Ista que astruis, quis uidit, quis audiuit? Insueta sunt usu, incognita uisu, incomperta auditu. Quomodo ergo fiet istud? Spiritus sanctus, inquit, superueniet in te, et uirtus Altissimi obumbrabit tibi. Diuina sunt que nuntio, magnalia  sunt Omnipotentis que predico. Ita Omnipotens uoluit, ita Omnipotens disposuit, qui in celo et in terra omnia fecit que uoluit. uoluntas Dei nature ordine non regitur, sed pro arbitrio uoluntatis Dei, ordo nature dirigitur. Nec dicendum est extra cursum nature fieri, quod Dominus nature ita decreuit fieri. Spiritus sanctus superueniet in te. Spiritus sancti potentia in utero tuo creabitur, qui duabus naturis in eadem persona in unum conuenientibus, Spiritui sancto equalis habebitur. Et uirtus Altissimi obumbrabit tibi. Ne timeas pudicitie speculum, estum libidinis; uirtute Altissimi adumbraberis. Sicut umbra feruorem remouet, refrigerium prestat, sic interposita uirtus Altissimi excludet estum peccati, ac rore diuino infundet secreta uentris tui.  Ideoque quod nascetur ex te sanctum, uocabitur Filius Dei. Merito sanctum nascetur, quod de Spiritu sancto concipietur. Iuste uocabitur Filius Dei, qui uirtute creabitur Altissimi. Hic est ordo, hic est modus conceptus et partus uirginei, uoluntas atque omnipotentia Dei. His conuenienter instructa, his sufficienter edocta, ecce, inquit Maria, ecce ancilla Domini: fiat mihi secundum uerbum tuum. Ancilla sum Domini; ancilla sua, licet ei ut libet uti. Conditionem attendo, ancillam me recognosco, deuote seruitutis uoluntatem Domino meo offero; obsequium ad quod de me exigor, prompta deuotione exsequor. Multum est mihi et ualde multum, quod ancilla mereor uocari: ad illud tam excellens uocabulum paruitas mea non occurrit, ut mater Domini debeam  appellari. Fiat mihi secundum uerbum tuum, ut in me caro fiat, quod in principio erat, uerbum. Fiat mihi ut digna inueniar, per quam mundus gratiam reconciliationis inueniat. Fiat mihi ut in terris ei prebeam corporis mei hospitium, qui me postmodum in celis in regni sui assumat consortium. Hec de plenitudine gratie, que in uterum gloriose uirginis diuinitus influxit, et inde in uniuersum mundum profluxit prolixius exsequenda credidi, ad ostendendam magnitudinem gratie Dei, que nullis precedentibus meritis per Mariam collata est homini. Quidquid enim Marie speciali licet prerogatiua, gratia Dei contulit, hoc in salutem totius mundi miseratio diuina prouidit. Marie bonum commune  est omnium, et de plenitudine Marie impleta est solitudo gentium. Quisquis ergo auidis faucibus sitis dulcedinem gratie, cum debita reuerentia accede ad plenitudinem uentris Marie. Tanta inde ubertas pietatis, tanta fluit pietatis suauitas, ut nec ubertas defectum, nec suauitas nouerit fastidium. Bibe ergo, bibe de hoc fonte pietatis: bibe, ut auidas fauces impleat, sed ne putes quod bibendo sitim exstinguas. Amor eternorum hoc habet proprium ut amantium semper inflammet desiderium, nunquam amantibus aliquod sui ingerat fastidium. Nulla mens estimare, nulla sufficit lingua enarrare quantam per uirginum decus Mariam Deus homini contulerit gratiam. Maria stella maris, lumen errantium, spes desperantium, consolatio merentium,  commune gaudium omnium Christi fidelium. De cuius laude nondum desiderio satisfecimus, nec aliquando in defectu corruptibilis huius uite satisfieri posse credimus. Pregustata autem suauitate laudis eius, desiderium nostrum magis ac magis accenditur, sed quotidiana memoria eius ac frequenti iteratione dulcissimi nominis ipsius, quasi diuino quodam rore pii desiderii estus refrigeratur. Neque enim post illud singulare dilecti filii sui nomen, quod est super omne nomen, aliud nomen celum aut terra nominat: unde tantum gratie, tantum spei, tantum suauitatis, tantum consolationis, pie mentes concipiant. Quotiescunque enim dulcissimum nomen illud Maria, amatores illius audiunt, toties ex pio auditu et suauitate auditi  nominis, nescio quid inenarrabilis iucunditatis intus trahunt. Nomen namque Marie mirum quid suaue ac diuinum in se continet, ut, cum sonuerit, amicis  cordibus amice suauitatis odorem spiret. Et mirum illud est de nomine Marie et ualde mirum, ut millies auditum, semper audiatur quasi nouum. Maria uirgo sancta, mater Deo digna, benignissima consolatrix, piissima reconciliatrix, potentissima suorum aduocatrix. uidebor cuilibet in laude Marie nostre, nostre, inquam, nostre, uidebor forsitan nimius; sed nemini, nisi qui fuerit et matri ingratus, et in filium impius. Libet adhuc, et in eternum libebit gloriose domine, gloriose uirginis, et gloriosissime matris immorari laudibus, sed quia in longum sermonem produximus, in laudem Marie sermonem de Maria terminemus, pro uniuersis beneficiis per piam matrem nobis collatis, gratias agentes piissimo et unico Filio eius, qui cum  Deo Patre et Spiritu sancto uiuit et regnat Deus, per omnia secula seculorum. Amen.



PRAEFATIO IN LIBRUM SEPTIMUM.


 Moris est Scripture sancte, ut se inuicem testimoniis suis, quasi columnis quibusdam fulciat, et res difficiles atque humane diffidentie incredibiles, alterius rei eque difficilis exemplo astruat. Condescendit enim sermo diuinus auditoribus suis, et  quos solido cibo nondum uidet idoneos, teneritudine lactis interim nutrit. Unde in Ezechiele Dominus eum laxandam captiuitatem populi Iudeorum promitteret, et illi potentiam Dei ex sua imbecillitate metientes, pre magnitudine calamitatis hoc etiam Deo impossibile crederent proponit similitudinem, et ex comparatione magis difficilis ac magis insueta ad credendum suadet incredulos. Proponit  enim prophete ossa multa nimis, carnibus nudata, neruis dissoluta, et in tantum arida, ut utrum uiuificari possint etiam prophete fides diffidat; que ad imperium Domini uaticinante propheta dicto uelocius carnibus uestita, neruis sunt compacta: et a  quatuor uentis flante Spiritu uiuificata, et in antiquum uite statum super pedes suos sunt restituta. Sicut autem proposita sunt hec domui Isrel in portentum, ita etiam gloriose ac perpetue uirgini Marie infecunda anus Elizabeth proposita est in exemplum, ut tum in Elizabeth, quam in se omnipotentiam Dei disceret, qua quando uellet, et quomodo uellet, nature cursum retro conuerteret.



LIBER SEPTIMUS.


 Et ecce, inquit Gabriel, ecce Elizabeth cognata tua, et ipsa concepit filium in senectute sua, quia non erit impossibile apud Deum omne uerbum. Si ordinem nature respicis, in Elizabeth non inuenis. Ab anu et  sterili partum natura non exigit, que et si sterilis non esset, nichil huiusmodi nature uetula deberet. Si autem et uetula et sterilis, qua lege nature concepit? Sed deficiente natura, preualuit gratia: quia apud Deum non est impossibile omne uerbum. uerum quia huius opusculi mei causa est obedientia, materia, gratia, absurdum est silentio preterire qui preco est gratie. Preco enim gratie de gratia concipitur, per gratiam nascitur, gratia matris adhuc in utero perfunditur, de gratia nomen sortitur Ioannes, id est Dei gratia dicitur. Libet itaque ad superiora respicere, et hec paulo latius ex ordine digerere. Iudex eternus pretorium mundi ingressurus, subitus et improuisus reis superuenire noluit, sed dignum se preconem ante faciem suam premittere  studuit, qui reis penitentiam indiceret, et uenienti iudici clementie uiam sterneret. Proprium est enim benigni iudicis ut sicut obstinatis districtus et terribilis, ita penitentibus appareat clemens et mitis. Et  dignum profecto erat, ut preco tanti iudicis, magnis et ipse commendaretur preconiis, ut in dignitate preconiis mundus disceret, quante excellentie iudex esset. Mittitur itaque de celo nuntius, non quilibet, sed Gabriel archangelus, in tempore sacrificii ad Zacariam sacerdotem Domini, ut dum ille de ara cordis in celum dirigit incensum orationis, per celestem nuntium letificetur de exauditione precis. Et bene tempus mysterio atque mysterium tempori congruit, ut, dum sacerdos intus cum odore incensi Deo offert uota populi, et populus ipse foris pro salute sua Deo supplicat, tunc sacerdos intus in secreto cordis de natiuitate precursoris Domini et salute populi, secreta consilii Dei ab angelo edoctus intelligat. At Gabriel archangelus legationis huiusmodi  peritissimus, a dextris altaris incensi astat, quasi positione sua clamans, quia dextera sint, que nuntiat. Pulchre a dextris altaris incensi, quia exauditam esse indicat per sacerdotem orationem populi. Pulchre, inquam, a dextris altaris incensi, quia fortitudinem annuntiat dextera Dei. Qua uisione sacerdos deuotus, diuinis totus intentus, eo magis quia angelica perterritus, tacita secum cogitatione estuat, quis sit, unde adsit, quid sibi uelit, secum mirans. Non hominem credit: qui in tempore illo et in secreto illo, in hora scilicet incensi, et intra secretum ueli, subito se sanctis ingesserit. Eo magis miratur, eo magis trepidat, et diuinum aliquid esse credens, reuerentiamque diuinis exhibens, reuerenter exspectat, donec ipse qui uenerat, aduentus sui causam  aperiat. Ne timeas, inquit, benignus ille trepidantium consolator; ne timeas, quia ad nostrum ingressum timere eos non conuenit, qui hostiam laudis in odorem sua uitatis Deo offerunt. Ne timeas, quia tristia non sunt que nuntio, grata sunt, iucunda sunt, et plena gaudio. Exaudita est oratio tua, tanquam pro salute populi, tanquam pro redemptione totius mundi, Deo gratanter oblata. Exaudita est oratio tua, eius merito iam accepta, qui futurus est sacerdos et hostia. Exau dita est oratio tua, et Elizabeth uxor tua pariet tibi filium, non filium tantum carnis, sed et repromissionis; non nature, sed gratie, quia lippientis Lie utero partu sex filiorum effeto, tempus iam instat quo Rachel magis dilecta, gratia fecundata, filios dextere parere iam incipiat. Et ut cuncta te edoceam, Ioannes  uocabitur, quia magne gratie, magni apud Deum meriti habebitur. Magnus enim erit coram Domino, in opus magnum iam preelectus, in opus magnum postea assumendus a Domino. Magnus erit, quia preco illius erit, cuius magnitudinis non est finis. Magnus erit, quia Spiritu sancto replebitur adhuc ex utero matris. Spiritu sancto matris adhuc ex utero replebitur, cuius potentia in utero creabitur. Nam cum in patre generandi, in matre pariendi officium iam sit emortuum, cuius hoc, nisi Spiritus sancti est donum? Spiritu sancto replebitur, Spiritus sancti suauitate pascetur, ideoque nec immundo uescetur, nec uino, aut sicera potabitur. Qui enim palato cordis, quam suauis est Dominus gustat, exteriores sapores non magnopere curat, qui uero ab interiori dulcedine  ieiunat, porcorum siliquis inhiat. Et multi in natiuitate eius gaudebunt, quia gaudium suum mundo annuntiabit. Multi in natiuitate eius gaudebunt: sed post eum uenturus est, de cuius natiuitate celestia simul et terrena exsultabunt. His angelice assertionis oraculis sacerdos incredulus, et cum sacerdote suo perfidus ille populus, silentio plectitur, donec pugillari fidei nomen Ioannis ascribat, et in fine mundi de corde eius perfidie ablato uelamine, tempus gratie iam pene preteriisse, ac diem iudicii instare ex Scripturis sanctis intelligat, ac uere fidei confessione, cum officio lingue mereatur et donum prophetie. Interea Zacaria iusta incredulitatis sue pena mulctato, non tardat diuina promissio; concipit Elizabeth,  concepisse se miratur ac stupet; quid nouitatis, quid miraculi secum agatur nondum intelligens. Occultat se anus pudibunda, celare contendit Dei magnalia, ignorans quam celebris mundo futurus esset, qui nasciturus erat. Adest festina deuota uirgo, adest Maria de conceptu Elizabeth edocta ab angelo; et illud Sapientis: Qanto magnus es, humilia te in omnibus, secum forte reuoluens, cognatam eum festinatione uisitat, et matrem serui ipsa domini mater, officiosa cum deuotione, prima salutat, ubique palmam preferens, sicut uirginitatis, ita et humilitatis. Eia non discussa crassa nube, intende, si potes, ipsum purissimum splendorem gratie, et commodata acie aquile diligens speculator diligenter speculare. Sed fortassis dices: Quid ad me ista? quid ad iniquum  iustitia? quid ad peccatorem sanctorum merita? quid ad humilitatem serui, insignia domini? quid demum ad hominem, magnalia Dei? Multum plane: nempe ut seruum gloria sua indueret, habitum serui Dominus induit; et quod in assumpto homine Deus egit, homini contulit. Consolare ergo, o homo, consolare, et hanc quoque gratiam ex Domini tui benignitate tuam esse presume, et ultimum quoque membrum cum capite suo glorificandum indubitanter crede.

Audita salutatione matris Domini, repleta est Spiritu Domini, ancilla Domini: et quia magnam per Spiritum gratiam agnouit, magna uoce, quia magna fide, exclamauit. Benedicta tu in mulieribus, et benedictus fructus uentris tui. Benedicta tu in mulieribus,  que priuilegium huius benedictionis sola pre cunctis meruisti mulieribus. Benedictus fructus uentris tui, ex quo conficitur panis celi. Benedictus fructus uentris tui: cuius suauitate pellitur amarissima fames seculi. Benedictus fructus uentris tui, sine quo nec in celo uiuunt angeli. Et unde hoc mihi, ut ueniat mater Domini mei ad me? Unde hoc indigne ancillule, ut digna habeatur uisitatione tante domine? Unde hoc uxori militis, ut a matre uisitetur imperatoris? Ecce enim ut uox salutationis tue auribus meis insonuit, infans in utero meo pre gaudio exsultauit. O gratia, o miracula! Imperatrix ancillam uisitat, imperator militem letificat. Domina famulam officio salutationis honorat, dominus seruum spiritu prophetali donat. Mater iudicis se ancille obsequendo submittit, iudex preconem  dato mandato ante faciem suam premittit. Ancilla uero dominam debita cum ueneratione excipit, et quanto benigniorem experitur, plus diligit. Non superbit, non inflatur, ut illa Agar, nec ceruicem erigit, sed de officio gratias agens, aduentu domine sue se indignam asserit. Et quia matri Domini sui se humiliter sternit, pro honore matri delato, a filio spiritum prophetie, dono accipit. Nec paruulus in utero cessat ab officio, sed et ipse dominum suum adesse sentiens, tripudiat gaudio. Maternos uultus nondum agnoscit, et uirgineo clausum utero, dominum suum recognoscit. Agnoscit seruus dominum, miles regem, preco iudicem, et quia uidet iudicem iamiam incipientem ingredi, qua interim potest uoce, exsultatione  uidelicet gaudii, mundo inclamat aduentum iudicis sui. O nouitas! o miraculum! o pulcherrimum et theatro mundi incognitum spectaculum! Paruuli nostri in utero ludo suo sibi inuicem alludunt, sed non sicut Ismel Isaac, alter alteri illudit. Alludit benignissimus dominus deuoto famulo, gratiam infundendo; alludit humilis seruulus pio domino, quas interim potest gratias referendo. Alludit dominus seruo, aduentum suum manifestando; alludit seruus domino, aduentum ipsius gestu corporis prophetando. Ecce paruuli nostri, sicut illi in utero Rebecce contendunt: sed non ut alter alterum supplantet, sed ut alter alterum mundo commendet. Commendat Christus Ioannem, tanquam fidelissimum famulum: commendat Ioannes Christum  mundo, tanquam agnum Dei, qui tollit peccata mundi. Commendat Christus Ioannem, dicens: Inter natos mulierum non surrexit maior Ioanne Baptista; commendat Ioannes Christum, dicens: Qui post me uenit ante me factus est, cuius non sum dignus corrigiam calceamenti soluere. Hec amica mutue commendationis officia preludunt in utero paruulorum gaudia, dum et serui dominus congaudet sanctitati, et ille exsultat se dignum inuentum uocari seruum sanctorum Sancti. Hec est illa mira et seculis omnibus inaudita gratia, quam neque sensu concipiam, neque lingua effari queam. Mira gratia, quia qui uita mundi nondum libere fruuntur, libertatem ac uitam mundi pariter operantur, alter gestu prophetando, alter gratia uiuificando. Mira, inquam,  gratia, quia qui sibi nondum prodesse possunt, iam mundo consulunt. His itaque de exsultatione paruulorum consideratis, quia superius de Elizabeth quantum exsultauerit, quomodo gloriose matri ac fructui uentris eius benedixerit, paucis egimus: nunc iam de matris Domini gaudio, laude et cantico, que filius eius reuelare dignabitur consideremus. Inueniuntur autem diuersa in Scripturis sanctis cantica, pro rerum gestarum magnitudine, aut mysteriorum grauitate, a se inuicem distantia: quorum omnium rationem non est paruitatis mee aut intelligere aut exponere. Inuenitur enim in Exodo canticum a filiis Isrel, Maria cum tympano precinente, pro submerso Pharaone Deo decantatum, quod et omnium, ut arbitror, canticorum inuenitur  primum. Prima enim nobis Deo pugnante pro nobis de Pharaone conceditur uictoria: quando in baptismo cuius mare illud figura erat, totum regnum peccati cum diabolo rege suo destruitur, ut ne unus quidem Aegyptiorum residuus sit, qui populum Dei a tergo insecutus sit. Et hoc notandum in Pharaonis submersione, amatoribus gratie, quod populus Dei immanissime illi bellue atque omni humane uirtuti inexpugnabili, nec occurrit, nec congreditur: sed sola Dei gratia, fortis ille armatus, omnia sua in pace eo usque possidens, populo tantum spectante, submergitur. Est et aliud in libro Iudicum pro interfecto Sisara Debore canticum quem aduersariam aliquam potestatem intelligimus,  que et ipsa populum Dei premit ac persequitur: et de potestate Pharaonis dextera Dei liberatis iterum atque iterum tentat peccati imponere tributum. Est et aliud in libro Regum Anne nostre, id est, gratie canticum, que oratione ad Deum non pro morte inimicorum, sed pro fructu uentris sui fusa et exaudita, hostiam laudis Deo offerens, canticum exsultationis edidit: et unius filii dignitate super numerosam emule sue sobolem gratia Dei se esse dilatatam, gloriabunda cecinit. Sed quia propositum mihi non est omnia ueteris historie nunc cantica reuoluere, ueniam ad illud Salomonis in canticis famosissimum, et propter quamdam, imo magnam sui excellentiam non solum canticum, sed et Canticum canticorum appellatum, ubi nullus de hoste  metus, de concluso utero dolor nullus: ubi nulla sterili permanente, omnes de lauacro ascendunt cum gemeltis fetibus, ubi a filiabus Hierusalem dulcibus modulis theoricum illud sponsi et sponse decantatur epithalamium. His et aliis omnibus diuinis ac mysticis canticis, unum illud ac speciale Marie canticum, quod de primitiis uentris sui domino obtulit, qui benedictionem dedit, preferendum censeo, nec fallor iudicio, quia sicut fructus uentris Marie inter omnes fructus principatum obtinet, ita et canticum Marie inter omnia cantica primam equo iure sedem possidet. Illa enim horum figura erant, atque ueritati, que in Euangelio loquitur: Ego sum ueritas, seruiebant, et multo maiore gaudio perfruitur sponsa nostra dilectum amplexans  atque deosculans, et amatoria illa, que sensus atque affectus hominis effugiunt, amicis auribus decantans, quam illa Salomonis desiderio estuans, atque more impatiens, pre impatientia amoris, Osculetur me osculo oris sui exclamans.

His in commendationem cantici gloriose uirginis prelibatis, aurem cordis obstrepenti mundo instar aspidis obturemus: et quomodo tympanistria nostra de supernis concrepet, diligentius auscultemus. Celebrato itaque de aduentu matris Domini tanto gaudio, quantum illi nouerunt qui interesse meruerunt, beata mater, presentia diuinitatis filii tota perfusa, magna uidens, magna sentiens, Magnificat anima mea Dominum, magno cordis iubilo decantat. Magna sunt, mira sunt, diuina sunt que geruntur, et  in ualle lacrymarum angelorum gaudia celebrantur. In angustia unius uteri latet, qui celum continet, et quia omnia nutu portat, unius puelle uenter baiulat. Ad hec tanta dona, tam immensa beneficia digna laude predicanda, que lingua carnis sufficiat? Quis sensus ea comprehendat? Imbecillitas carnis tante maiestatis pondus non sustinet, sensus deficit, lingua non sufficit. Magnificet ergo anima mea Dominum, non quo uel ipsa sufficiat, sed ut digniorem aliquam gratiarum actionem tanquam conditione carne dignior, in excessu sui inueniat. Labia dolosa in corde et corde dolum perficiunt, quando aliud lingua sonat, aliud cor desiderat. Qui autem in laude Dei uel de laude Dei aliud quidlibet quam Deum  querit, anima eius Dominum non magnificat: sed quod in corde suo magni facit, quod magis quam Deum diligit, illud potius magnificat. Sed beata mater, quia amori dilecti filii nichil creaturarum preferre poterat, pro incomparabili illo dono singulariter sibi attributo, sicut ex lege didicerat, ex toto corde, et ex tota anima, et ex omni mente sua Dominum magnificat. Et exsultauit spiritus meus in Deo salutari meo. Merito spiritus eius in Deo fiducialiter exsultat, cuius anima Dominum magnificat. Alius in honoribus, alius in diuitiis, alius in filiis, iste isto, ille illo modo exsultat; Marie spiritus in Deo tantum exsultat. Merito sic magnificat, merito sic exsultat, que humilitatem suam a Deo respectam, et ex ancilla in materne dignitatis gloriam humili se assertione  assumptam pronuntiat. Respexit, inquit, humilitatem ancille sue; ex hoc beatam me dicent omnes generationes. Quia humilem me uidit, gloriosam me fecit; quia in oculis meis humilis fui, oculis ipsius complacui. Humilitas enim decor est anime, elegantia forme, decus uirginis, custos pudoris. Humilitas faciem ornat, uitam commendat, sensus illustrat, actus conseruat. Hanc in Maria Dominus respexit, hanc probauit, hanc adamauit, hanc in Maria tanta mercede donauit, ut nulla generatio pretereat, que Marie non benedicat. Generatio preterit et generatio aduenit, laus Marie nulla unquam generatione deficit. Laus Marie fons est indeficiens, qui quanto longius extenditur, tanto amplius impletur, et quanto amplius impletur,  tanto latius dilatatur. Iure ergo Marie omnis generatio benedicit, per quam omnis generatio benedictionem promeruit. Beata est enim, non solum generali cum ceteris electis beatitudine, sed et speciali pre cunctis mortalibus munere. Iure, inquam, Marie omnis generatio benedicit, quia magna et ualde, magna cum ea fecit qui potens est facere quecunque uoluerit. Fecit inquit, mihi magna, qui potens est, et sanctum nomen eius. Et uide quomodo mater gratie, opus gratie totum ascribat gratie. Non ait, fecit mihi magna, quia uirgo sum, quia sancta, quia digna sum; sed quia potens est, quia sanctus, quia misericors est. Quia potens est, magna potenter peragit; quia sanctus est, sanctitatem diligit, sanctitatem  restituit; quia misericors est, misericorditer ignoscit. Quia potens est, potest uirgini et matris conferre honorem, et uirginitatis conseruare pudorem. Quia potens et sanctus est, potest pellem Aethiopis immutare, et natiua nigredine omnipotente manu detersa, super niuem dealbare. Quia potens est, fortem alligabit; quia sanctus est inquinatos sanctificabit; quia misericors est latroni quoque paradisi ianuam reserabit. Neque enim in infirmitate mea uirtus eius infirmabitur, nec in similitudine peccati sanctitas ipsius inquinabitur, nec in erogando misericordiam iustitie obliuiscetur censuram. Misericordia namque ipsius in progenies et progenies, timentibus eum, non desperantibus, non contemnentibus, non subsannantibus, non peccata peccatis  cumulantibus, et gehenne flamma de die in diem magis ac magis sibi inflammantibus. Ideo et Dominus ut misericordiam subroget, peccatoribus penitentiam suadet, et quos blanditiis trahere non potest, terroribus pulsat, ut quos amor promissi regni non emollit, uel malleus timoris de metu gehenne conterat. Mater ergo misericordie egro mundo salubriter consulens, postquam olei lenitatem ad mitigandum dolorem uulneribus infudit, uini quoque mordacitatem ad consumendam putredinem miscuit, atque dulcedinem misericordie timoris amaritudine temperauit: ut nec timor in desperationem premat, nec misericordia in libertatem peccandi extollat. Misericordia, inquit, eius in progenies et progenies timentibus eum. Sed filia Dauid a  patre suo edocta, misericordiam et iudicium Domino decantare, ubi in consolationem humilium, misericordiam Domino cecinit, iudicii quoque ad terrendum superbos meminit. Fecit potentiam in brachio suo, dispersit superbos mente cordis sui. Hoc est brachium illud excelsum, in quo Deus Pater semper pugnat, in quo semper gloriose triumphat. Hec manus illa extenta, que in prophetis legitur, que ad comminandum uirga paruulis adhuc suspenditur, que in fine mundi super Assur, id est diabolum ac sequaces eius nulla unquam manu, nullius miseratione, nullius unquam auxilio subleuanda, Isaia teste fundabitur. Heu! quam graui, heu! quam immobili tunc super impios mole fundabitur, que, quia modo pietate alleuiante leuis sentitur, facile contemnitur.  Tunc superbia, que modo celum uertice pulsat, de sede altitudinis sue in profundum inferni precipitabitur; tunc grata illa Deo humilitas, que modo uti infirma humi repit, usque ad consessum dextere Dei exaltabitur. Deposuit enim de sede potentes, et exaltauit humiles. Que licet generaliter possint de superbis omnibus interpretari, tamen et super Iudeis, de obseruatione legis superbientibus, ac de nobilitate generis Abrahe gloriantibus, possunt intelligi, qui cum suam, que ex lege est iustitiam statuere uolunt, iustitie Dei, que est in Christo Iesu subiici nolunt. Reputatus est enim Carmelus in saltum, et saltus in Carmelum; reprobata perfidia Iudeorum et electa fide gentium, et deserta Synagoge  in ubertatem uersa, aduene comedunt Ecclesie. Esuriens ergo gentium populus bonis impletur, et diues quondam Iudeorum populus, inanis dimittitur. Suscepit enim Isrel puerum suum, et latissimus ille misericordie Dei sinus collegit multitudinem gentium. Ipse est enim uere Isrel, qui oculis fidei Deum contuetur, qui in fide non claudicat, qui firmo gressu, rectoque post Dominum tinere ingreditur. Isrel enim non solum uir uidens Deum, sed et rectus Dei rectius interpretatur. Illum autem Isrel secundum carnem, latitudo sinus Dei non colligit, qui dignitatem primogenitorum suorum uili lenticula uendidit, qui occidentem sequens litteram, uiuificantem spiritum non requirit. Sed sicut ille Isrel secundum carnem, merito perfidie  iustitia dictante expulsus, ita noster Isrel sola manu gratie Dei in locum illius est introductus. Recordatus est enim misericordie sue: sicut locutus est ad patres nostros, Abraham, et semini eius in secula. Locutus est enim Deus ad Abraham, quod Isrel puerum suum susciperet, cum semen illius stellis celi cequandum prediceret. Locutus est idipsum ad Abraham, quando ei benedicendas esse in semine suo omnes gentes repromisit. Locutus est item ad Dauid: quando ei de fructu uentris sui super sedem suam sessurum esse predixit, quem placito in tempore, speciali adoptione sibi in filium assumeret, quem ante omnia tempora cequalem sibi genuisset. Similiter et ad alios patres nostros  locutus est, quando in oblatione Isaac, in uenditione Ioseph, et aliis innumeris huiusmodi figuris, incarnationis sue et redemptionis humane mysteria figurauit. Hec de nobili illo gloriose uirginis cantico dixisse sufficiat, non pro cantici dignitate, sed pro sensus nostri tenuitate. Hoc canticum tam dulce, tam suaue, tamque omni spirituali iucunditate refertum, sancta mater Ecclesia degustauit, atque tam celebre instituit, ut nulla per omne hoc seculum iam dies decurrat, quo non illud uespertina laude decantet, ad laudem gloriose matris, ac gloriosissimi filii eius Domini nostri Iesu Christi, qui uiuit et regnat per omnia secula seculorum. Amen.



PRAEFATIO IN LIBRUM OCTAuUM.


 Magna et magnifica gratie Dei dona iussu uestro, Pater uenerande, obtuso exarans stylo, per singula pene uerba ad eamdem semper respiro gratiam, ut inolita bonitate, per linguam ineruditam reuelare dignetur amatoribus suis ipsa seipsam. Nescio autem quomodo eam amabilius commendem, quam ut mira illa caritatis Christi preconia commemorem, que in hominis assumptione, pro hominum redemptione, uel ut Deus potenter egit, uel ut homo dignanter pertulit. Quorum omnium multitudinem  quisquis ac integrum nosse desiderat, sanctorum Euangeliorum atque apostolice bibliothece uolumina reuoluat, nobis propositum est in ornamentum coronule nostre pauca de multis deflorare. Ipsa autem pauca, que insero, non qua decet, sed qua noui uarietate distinguo, lectorem humiliter obsecrans ut sudori meo ignoscat, qui cum ipse balbutiam, cogor ut alios de gratia Dei loqui doceam. Sed cepta prosequamur



LIBER OCTAuUS.


 Instante iam plenitudine temporis, et nocte illa, que omnes ab initio dies illustrat, promissus legalibus ceremoniis, promissus et prophetarum oraculis sponsus Ecclesie de thalamo suo egreditur, Christus de Maria nascitur. In uia, uia nascitur, decor animarum pannis inuoluitur, locus saluatori in diuersorio synagoge non inuenitur, pabulum uite in presenti Ecclesie reconditur, ut quia misericordiam suam multiplicauerat, homines et iumenta ad uitam enutriat. Congruus profecto mysterio locus, ut enim presepe reclinaretur, qui panis erat uiuus. Ad consueta presepia animalia fessa recurrunt, debita labori stipendia requirunt, ut largitate domini refecta, rursum se usui procuratoris sui officiosa uicissitudine impendant. Ecce paruulus noster laborantes  refecturus in presepis sui medio est positus, et quia magister de celo aduenerat, in presepi sibi cathedram collocat, et qui nondum, ut paruulus uoce potest, iam quasi uagitu clamat: uenite ad me, omnes qui laboratis, et onerati estis, et ego reficiam uos. Sed ne uel ipsum tempus infantie a gratia otiosum pertransiret, auctor gratie, iuxta oraculum propheticum et nominis sui presagium, adhuc quasi sui impotens, principi mundi bellum indicit, ac magis radiante stella ad agnitionem ueri luminis perductis, fortis illius, qui eo usque atrium suum in pace possederat, uelociter spolia  detrahit. Iste est enim bellator ille egregius, qui Isaia uaticinante de prophetissa, id est de intemerata semperque uirgine Maria nasciturus predicitur; cui a propheta: Accelera spolia detrahere, festina predari, presagio futuri nomen imponitur. Multum enim bellator iste accelerat, multum festinat: qui in cunis uagiens, arma robustorum, imo robustorum robustissima corripit, bellum non cuilibet gregario, sed ipsi spiritualium nequitiarum principi indicit, ac ducibus exercitus eius solo lumine aduentus sui nuntio territis, dum magos in castris suis militare imperat, electis tyrannum armis spoliat. Magna et incomparabiliter magna ista est gratia perdito homini ac nichil nisi supplicium merito gratis prestita, ut paruulo uagienti celum in stella seruiat,  laudes angeli concinant, et uenenatissimum caput, quod primi hominis calcaneum dente uipereo perfoderat, pes sibiipsi adhuc inualidus conterat. Magna plane ac condigna preconiorum laude prosequenda et illa fuisset gratia, si in forma Dei manens, serpentinum caput maiestatis sue pede contriuisset, ac de spiris illius colligatum hominem absoluisset. Illam autem, illam, inquam, quis uel digne miretur gratiam, quod immensa illa bonitas dignata est miserie nostre non solum tam pie compati, sed humanitate nostra assumpta, miseriam  quoque nostram et ipsa pati? Quis tam gloriosam digne stupeat uictoriam in qua rex noster de antiquo illo et inueterato dierum malorum principe, non in maiestate sua, sed in infirmitate nostra tam gloriose triumphat, ut adhuc pannis inuolutus, non iam extremos, sed primos exercitus sui duces captiuos tranat? Hec tam insignis regis nostri uictoria: hostis confusio, nostra est gloria. Ne enim de hominis deiectione tumidus ille conditori eius insultet, in eodem, quem uicerat, uictum se dolet. His interim de primitiis gratie in primitias gentium magos effuse prelibatis, ad incunabula regis nostri articulum reflectamus, et quomodo Iudaicum quoque uellus pastor bonus gratie sue rore infuderit, uideamus. Pastoribus gregi suo pastorali sollicitudine inuigilantibus,  angelus angelica claritate coruscus astat, Saluatorem mundi natum annuntiat, ut quia omni populo antique sententie abolita tristitia, eterne letitie auctor futurus sit, insinuat: Annunlio, inquit, uobis gaudium magnum, quod erit omni populo, quia natus est uobis hodie Saluator, qui est Christus Dominus in ciuitate Dauid. Dignum plane tanti regis ortu preconium, ut merenti populo et Babylonie atque Romane seruitutis iugo attrito, mox in ortu regis sui pax predicetur et gaudium. Tales sunt fructus gratie, talia de radice illa diuina pullulant germina, exorta nobis a Deo patre in Christo gratia, et pacis simul oritur abundantia. Nato enim principe pacis, paries inimicitiarum soluitur, auctor seditionis uinctus trahitur; et captiuitas  ad regis sui soluta imperium, potestate accepta, tumidam superbi illius ceruicem super altitudinem nubium se extollentem, libero iam pede calcat, atque redemptori suo gratulabunda decantat: Dirupisti uincula mea; tibi sacrificabo hostiam laudis. Et miranda in hoc quoque Iesu Christi Domini gratia: quod non Herodi, non principibus sacerdotum, sed pastoribus, hominibus rusticanis, sed simplicibus, sed iustis, primum nuntianda censuit noua natiuitatis sue gaudia. Sicut enim de pauperibus nasci uoluit, ita et pauperibus natiuitatis sue gaudia primum innotescere dignum duxit. Luca autem attestante didicimus, quia cepit iehsu facere et docere. Qui ergo primum facere, et sic docere uenerat, quam docturus erat, primo in seipso  humilitatis atque paupertatis formam exprimebat. De pauperibus itaque nasci uoluit, alienum natiuitati sue hospitiolum preuidit; et quia in perfidia Iudeorum ubi caput reclinaret non inuenit, ad desertum gentium, a lege et testamento, a notitia et cultu Dei alienum transiuit. Hec itaque huiusmodi diuine pietatis opera, non tui meriti, o homo! sed gratie Dei sunt insignia. Que tanto tibi carius amplectenda, atque deuotius est semper ueneranda, quo et gratis omnia prestitit, et mutuum nichil exigit. Nam quod obsequium a te quasi necessarium districte uidetur exigere, et hoc ipsum inenarrabilis est gratie. Quid enim summe illi beatitudini, que augmentum non capit, et defectum non nouit contuleris, si obsequium  et honorem detuleris? Quid autem detraxeris, si non obtuleris? Tibi ergo prestat quod ut seruias, imperat, ut ex deuotionis tue merito quasi iuste cogatur immensa illa pietas, eterno fideliter obsequentem remunerare premio. Dignum est etiam ut athletas gloriosissimos regi suo cetaneos, silentio non preteream, qui et inaudito pugnandi modo decertant, et modo uincendi genere triumphant. In quibus cum nec etas nosse bellandi studium, nec uictorie poterat uoluntas affectasse brauium, sola in his hostem expugnat gratia, sola meretur palmam innocentia. Dico autem beatos illos ac uere innocentes, qui per Christi gratiam, martyrii prius adepti sunt gloriam: quam possent nosse martyrii causam. Felices paruuli, qui nomen Christi meruerunt, ante  sanguine quam lingua confiteri. Felices paruuli, qui de stadio mundi meruerunt ante ad regnum uictores ingredi, quam scirent cum hoste congredi. Beati martyres, qui niuea innocentie stola candentes, atque roseo cruore uernantes, merentur sequi quocunque ierit, Agnum Dei. Ipse enim fuit eis causa pene, ipse est et corona glorie. Audiens enim natum Christum Herodes cruentus carnifex, audiens eum et Iudeorum regem futurum, turbatur, atque impie mentis furiis agitatur, tremit, pallescit; metu concutitur, animo dissoluitur. Nomen regis expauescit, quia regnandi modum non intelligit. Regnum quippe Iudeorum nec nobilitate obtinuerat, nec probitate meruerat, sed nobile illud regnum regie stirpi Iude, patriarche Iacob uaticinio debitum tyrannide  inuaserat, crudelitate retinebat. Nato ergo rege iustitie, iniustitia tremit, regnatura pietate crudelitas fremit. Sed cur impie seuis? Quid liuore torqueris? Cur aduentum Saluatoris formidas? Quid ad nomen mitissimi atque humillimi regis trepidas? Non uenit ut temporalia tollat, qui eterna militibus suis stipendia erogat. Terreno regno non indiget, qui celo presidet. Depone ergo inanem formidinem, exagitatam compone mentem, et ut sub eo felicius regnes, fideliter perage, quod simulas, regem, uelis nolis, tuum subiecta ceruice adorans. At dolosa uulpes intra tenebrosas perfide mentis latebras interim se celat, letitiam uultu simulat, corde dolos fabricat, et adoratum ire se spondens inuentum necare  parat. Sed frustra tentat sapientie Dei humane mentis malitia illudere, sicut et frustra nititur in petre duritia lubricus coluber molli tractu uestigia figere. Nam Dominus, qui aliud natiuitati, aliud passioni sue congruum utrique mysterio tempus prescripserat non dedignatur in Aegyptum alienis manibus tolli, qui passus est proprias manus cruci configi, non tam Herodem fugiens, quam mysterium peragens. Significabat enim iam tunc, nomen suum a principibus sacerdotum et conclamantis populi insania, rege suo uidelicet diabolo instigante, de Iudea effugandum, et in fines gentium ore Apostolico deportandum. At cruenta bellua, torridis faucibus sanguinis auida, dum illudere putat illusa, quia nati regis guttur ex uoto inuadere non potuit,  in innoxium paruulorum exercitum rabiem effudit, ut, dum cetaneos regi suo paruulos strangulat, prostrato toto exercitu, is qui solus uel maxime appetitur, furentis bestie morsum non euadat. Sternuntur ergo gladiis carnificum corpora paruulorum, sed deportantur ad ethera manibus angelorum. Seuit in terra attrocissimus carnifex, sed coronat in celo serenissimus iudex. uere felices, uere beati, qui ante meruerunt uita eterna, quam presenti perfrui; quibus uite presentis ingressus fuit ad eternam transitus. Libet in hac sanctorum paruulorum tam magna gloria, gratie largitoris contemplari magnitudinem, in quibus cum imbecilla et immatura etas, nec mortis timere supplicium, nec fidei nosset sperare premium, pro se tamen passis non patitur  martyrii gloriam, et mercedis minui plenitudinem, quia et in matura etate, testante B. Hieronymo, causa, non pena facit martyrem. Simili modo et in nobis natum Christum, qui in Herode presidebat, diabolus persequitur, si forte possit eum dum adhuc paruulus est in nobis, dolo perimere, nosque sub antiquo dominationis sue iugo, captiuos retinere. Nato enim in nobis Christo, et ad uirile usque robur perducto, omnia in templo cordis nostri Aegypti idola corruunt, regnumque peccati, et uniuersa, in quibus diabolus regnat confusionis opera, pariter intereunt. Hoc sciens, hoc precauens, seuit, fremit, et tanquam leo rugiens circuit, et ut incautos supplantet, se in angelum lucis transfigurat, ac natum regem adoraturum se simulat, oram calicis melle  liniens, et uenenum in fundo celans. Nobis enim quiescentibus, et uiam Domini securo pede ingredientibus, uelut angelum lucis callidus insidiator a dextris se ingerit, atque alia pro aliis fraudis sue commenta suggerit, nichil emolumenti in loco nostro, et ex his que conquirere agimus, plurimumque detrimenti ex societate et negligentia eorum, cum quibus uiuimus contrahere. Calumniatur prelatos, immisericordes, elatos, irreligiosos, seculares, curam suam obnixe agere, aliorum negligere, lapsis manum non porrigere, infirmis neque compassionis affectum, neque consolationis opem impendere. Fratres autem alium notat superbia, alium inuidia, hunc loquacitatis, illum arguit uanitatis, postremo rarum quempiam esse, cui tuto se possit credere. Ad illum  ergo uel illum locum secedendum, uel certe cum nusquam reperturus sit sui similes, tam boni studii, tam pii desiderii, ad remotiora, et ad solitudinem emigrandum, ibi pio desiderio ex importunitate malorum impedimentum nullum incurrere; ibi quietem, ibi silentium, ibi continne orationis studium, frequens ieiunium; ibi conuersationem sanctam, uitam angelicam; ibi lacrymas, et suspiria, postremo omnia ex uoto succedere. Hec et alia huiusmodi cordi nostro serpens antiquus insibilans, tentat de grege Dominico incautum quemque ac simplicem abducere, ut professionis sancte transgressorem cum sustentantem non habuerit, facile possit spiris suis inuolutum deiicere, et cum subleuantem non  inuenerit, libere deiectum suffocare. Sic sic totius doli inuentor dum quasi sancta et utilia suadeat, Christum adorare se simulat, ut inuentum occidat, eoque necato, regnum peccati, quod in nobis eo usque possedit, liberius de cetero possideat. ed licet paruulos Christi, de quibus ipse loquitur: Sinite paruulos uenire ad me, carne perimat, arcem fidei non expugnat, et quamuis accepta potestate electos cribret, mundissima simila ad mensam superni regis transmissa, immundum sibi furfur dolo suo ipse delusus retinet. Simile quid et de impio Pharaone legimus: quod iusserit paruulos Hebreorum trucidari, feminas uero, que uirtutem bellatorum eneruant reseruari. Ait enim ad populum suum: Ecce populus filiorum Isrel multus et fortior nobis est;  uenite sapienter, opprimamus eum, ne forte multiplicetur. Et si ingruerit contra nos bellum, addatur inimicis nostris expugnatisque nobis egrediatur e terra. Precepit itaque obstetricibus Hebreorum, ut masculos interficerent, feminas autem reseruarent. Sciebat quidem iam tunc, qui in Pharaone seuiebat hostis antiquus, bellum sibi ingruere, sciebat et formidabat, ideoque ad concitandos contra populum Dei Aegyptiorum animos, bellum eis ab ipso inferendum, ex domestico sibi ore prophetabat. Prefigurabat autem tempus gratie Christi, et uictorie populi Christiani, quando ab eo, qui in Euangelio loquitur, non ueni pacem mittere sed gladium, ubique terrarum bellum contra eum suscitatur, et ab ipsis paruulis, quos in flumine suffocandos censebat, quotidie  tanquam inermis et inualidus Christo duce expugnatur. Additur namque inimicis Aegyptiorum populus Hebreorum, quando in unitate fidei populo gentium Iudeus se sociat, et commanem hostem equalibus animis in commune debellant, ac Christo concedente uictoriam uterque populus de mari Rubro uictor ascendens, letabundus decantat: Cantemus Domino, gloriose enim honorificatus est; equum et ascensorem proiecit in mare. Ubi uero populo Dei ad terram repromissionis liber datur transitus, ibi aduersariis insequentibus paratur interitus; et unda, que uiam dirigit humilium, ut superbum ascensorem pariter inuoluat, hostilium subuertit rotas curruum. Solet autem diuina miseratio tunc magis protectionis sue impendere subsidium, cum omne  humane uirtutis et industrie defecerit auxilium, ut ubi sub falce tribulationis imbecillitas humana succumbit, non uirtutis sue, non meriti, sed gratie Dei nouerit esse quod euadit. In hoc enim uel maxime humane saluti benignissimus ille animarum medicus consulit, quod interdum hominem sibi derelinquit, et qua infirmum sustentabat, manum subtrahit, ut dum sibi dimissus labitur, quodquesine ipso stare non possit, lapsu suo experitur, protectori suo firmius inhereat, et ad illius laudem, cuius et dona sunt cuncta referat. Manifeste enim in Deum impius est, qui meritis suis ascribit, quod gratie Dei est. In his omnibus perpende, o homo, quantas debeas liberatori tuo gratias: qui te stante,  ac spectante inimicos tuos insensibili insensibiles expugnat elemento, atque hoste tuo dextera sua prostrato, te uictorem pronuntiat, te uictorem collaudat, et coronam capiti tuo, uictorie signum, et premium condonat. Et ut amplius mireris et diligas protectoris tui benignitatem, atque potentiam, attende hostis tui immanitatem atque superbiam. Quis enim uel solo auditu immanissimi huius non terreatur, qui fortitudinem populorum, quasi nidum inuenisse et uniuersam terram, quasi oua derelicta tumido fastu magnifici cordis se congregasse gloriatur? Ait enim: In fortitudine manus mee feci, et in sapientia mea intellexi, et abstuli terminos populorum, et principes eorum depredatus sum, et detraxi quasi potens in sublime residentes, et inuenit quasi nidum manus  mea fortitudinem populorum. Et sicut colliguntur oua, que derelicta sunt, sic uniuersam terram ego congregaui et non fuit, qui moueret pennam, et aperiret os et ganniret. Quis tantam hostis sui fortitudinem audiat, et aures eius non tinniant? Quis alios de sublimi corruentes uideat, et ipse in imo positus non contremiscat? Quid autem throno Petri sublimius: quid uero gradu Stephani firmius? Et tamen Iudam in apostolico throno residentem, unco auaritie detrahit: Nicolaum uero in gradu Stephani stantem, luxurie illecebris illectum, subuertit. Quis etiam crudelissimi huius terrorem non stupeat: qui cum uniuersam terram congregauerit, neminem inuentum gloriatur, qui pennam moueat, qui os aperiat et ganniat? Nec mirum. Qui enim terrena sectatur,  et terrigena est, et pennas anime, uisco cupiditatis obligatas habet, cum a diabolo ad numerum perditorum congregetur, pennam mouere et auolare non potest: et a demone possessus, sicut et ille in Euangelio  mutus, nec os aperire, nec captiuanti se libera potest uoce contradicere. Qui uero celestis est et assumptis pennis columbe, ad celestia contendit, de laqueis diaboli libere euolat, et aperto ore deceptori antiquo libera uoce insultat. Frustra iacitur rete ante oculos pennatorum. Quid igitur hac pugna mirabilius, et uictoria ista quid gloriosius? Quando enim ex corruptionis sue defectu inualidus homo congreditur diabolo, quid aliud dixerim, quam uermiculum pedem conferre cum angelo? Pulcherrimum plane, pulcherrimum, et angelis, et hominibus de duello tam dissimili spectaculum. Stat hostis antiquus frendens et indignans ac rabido ore spumas contorquens, euomit minas, et quia presente Christo uirium nichil possidet, tentat uel fraude circumuenire  incautum, uel terrore effugare pauidum. Mille ergo spiris inuoluitur, mille dolis instar mole circumagitur, tantaque subtilitate ac uelocitate de dolo in dolum lubricus se colligit, ut celeritate plerumque oculos fallente, homo nesciat, coluber tortuosus ubi incipiat, aut ubi desinat. At contra uermiculus Christi sub umbra alarum eius securus, hostem suum rabido seipsum ore laniantem uidet et ridet, et ore tacito ac corde deuoto cum Moyse clamans ad Dominum, oratione expugnat aduersarium. Adest Christus spectator certaminis, et protector sui militis; quo de celo prestante uictoriam, apostata angelo uno superbie in infernum detracto, uermiculus, Christi gratia subuehente, celestia conscendit coronandus. Tua est hec, Christe triumphator eterne,  tua est hec uictoria, tibi gratiarum actio, tibi laus et gloria, qui uiuis et regnas per infinita secula. Amen.



PRAEFATIO IN LIBRUM NONUM.


 Non molestum debet esse lectori, si paucis pro me respondeam eis qui me forte in eo reprehendendum putent, quod cum de gratia Dei scribere ceperim, effuso gressu per ueteris ac Noui Testamenti latitudinem euagatus sim. Dum enim latissimum utriusque Testamenti campum cursim transeo, pauca que festinanti se offerunt, diuine pietatis exempla  contingo, ut ex his lector intelligat, quid de gratia Dei, et in aliis sentiat. Penset autem qui hec reprehendenda putat, ex aliis alia, et ex uisibilibus estimet inuisibilia, quia color panno ligatus non eam ore laudantis gratiam obtinet, quam cum subiectis tabulis decenti uarietate inductus, ipse sui nitorem oculis intuentium exhibet. Ita et ipsa, de  qua loquimur gratia, que sermone ineffabilis, cogitatu est incomprehensibilis, tanto legentibus plus placet, quanto ex ipsa Scripture sancte serie exemplis quasi quadam pingentis manu inductis, clarius fulget. Possem quidem breuiter dicere, et quasi colorem optimum uili panno stringere, quidquid in creaturis omnibus dignitatis eminet et gratie ex ipso  summe bonitatis fonte procedere. Sed mel celestis gratie, nisi per ipsa pietatis sue opera, quasi per quedam faui sui foramina de labiis sponse distillet, nequaquam palato nostri cordis tam dulcem sui gustum exhibet. Igitur quod cepimus exsequamur, et accinctis lumbis quod residuum est cepti itineris, gratia duce conficiamus.



LIBER NONUS.


 Superiore tractatu cum de seuitia Pharaonis ageremus, transitum quoque filiorum Isrel memorauimus, quando liquens elementum ad populi  Dei munimentum, natura stupente, sed Domino nature iubente, dextera leuaque in muri se subrexit firmamentum. uideamus nunc quomodo dux noster accinctus  fortitudine aquas Iordanis, illius maris Rubri, mysterium consummaturus ingreditur, et quomodo, qui in principio diuisit aquas ab aquis firmamento interposito, aquas quoque Iordanicas sicut quondam Iosue, ita nunc spirituali ab inuicem examinatione se diuidat interposito, ut superiores aquas in muri soliditatem statuat, inferiores uero a se defluentes, usque in mare solitudinis et mare Mortuum, et a uita prorsus alienum iusto iudicio perfluere sinat, quousque penitus deficiant. Sed primum uideamus quid cause sit, quod aquas baptismi adire uoluerit, utrum indigentia sui, an gratia nostri. Aquis sordes lauantur, et inquinata aquis mundantur. Ut quid igitur aquis lauari uoluit, qui sordes non habuit? Quid ergo dicemus?  Otiose adiit lauacrum, in quo inquinatum nichil erat, quod mundaretur per lauacrum? Nobis itaque baptizari uoluit, nobisque sanctificandis, sanctissimi corporis sui intinctu aquas sanctificauit. ueneno enim uiperee persuasionis, in Adam infecta erat et inquinata omnis humana natura, nec erat aliud quo mundari posset lauacrum, nisi baptismatis Christi sacramentum. Et quod peccato mortuum erat, non nisi per uiuificatricem aquam uiuificari poterat. Primum enim quod spiraret ac uiueret, attestante sacro eloquio, ex aquis prodiit, et quod uiuens aqua produxit, benedictionem Dei primum meruit. Moyses enim sacre scriptor historie, cum creationem celi et terre describeret, et sex dierum opera singulorum sigillatim diligenter exprimeret, de die prima,  tertia, et quarta, et uidit, inquit, Deus quod esset bonum, nec tamen aliquod collate benedictionis memorat sacramentum. De secunda uero, que inter aquas diuidit, non refert sermo diuinus, quod hoc bonum esse Deus pronuntiauerit, hoc ipsum forte silentio indicans, quod quidquid unitatem diuidit, censura diuina non approbet. De die autem quinta sic loquitur: Dixit etiam Deus: Producant aque reptile uiuentis anime, et uolatile super terram, sub firmamento celi; et paulo post: Et uidit Deus quod esset bonum, benedixitque eis dicens: Crescite et multiplicamini, et replete aquas maris, auesque multiplicentur super terram. Ecce quomodo ex aquis mortuo mundo uita nascitur, et uiuificato, benedictionis Dei sanctificatio tribuitur, ac consequenter crescendi  et multiplicandi gratia superimpenditur. Neque enim dextre Dei otiosa potest esse benedictio, sed ex benedictionis Dei gratia, bonorum omnium semper exuberat copia. Ita et ante aduentum et baptismum Saluatoris, totius mundi latitudinem mors occupauerat, et uniuersos filios Adam lethalis sopor oppresserat: in tantum, ut nec legislatore inclamante, nec prophetica tuba insonante, excitari posset, qui mortuus iacebat. Sed cum uideret Eliseus noster, neque per premissum puerum, neque per baculum superpositum, iacentem puerum exsurgere, miserandam matrem miseratus, dignatus est ad iacentem accedere, et ad mensuram paruuli se contrahens, atque os ori, oculos oculis, manusque manibus componens,  diuino calore confotum, iacentem suscitat, qui nullo humane infirmitatis auxilio suscitari poterat. Ecce quantum se uerus Eliseus, Dominus noster iehsu Christus, ecce quantum se contrahit, quando et peccati formam assumit, et inter peccatores peccatorum baptisma expetit, et aquas ipse contingens nos abluit. Sed inter hec et illud percunctari libet, cur omnipotens Deus peccata mundi laxaturus, hoc uisibile elementum, quasi ad quoddam supplementum, in opus inuisibilis gratie iudicauerit assumendum. Quis enim hoc uel incredulus crediderit, quod sine ipso peccata nostra laxare Omnipotens non possit? Quis autem hoc uel insanus dicere audeat, uel a Deo otiose aliquid precipi, uel in ministerium salutis nostre, aliquid quod non ipsi saluti cooperetur adhiberi?  Assumptum est ergo ut arbitror ipsum uisibile elementum, ad redemptionis nostre sacramentum, tanquam necessarium; necessarium autem dico, non ipsius omnipotentie, sed tarditati nostre. Qui enim ea, que oculis cernimus, manibus attrectamus, infidelitatis nostre errore abducti uix credimus, quomodo radiis inuisibilis solis irreuerberata fidei acie lippitudo nostra intenderet, nisi oculos cordis nostri ad contuenda inuisibilia quasi quodam collyrio uisibilium, celestis medicus inungeret? Unde ad predicandum discipulos mittens aiebat: Euntes predicate, dicentes, quia appropinquauit regnum celorum. Infirmos curate, mortuos suscitate, leprosos mundate, demones eiicite. Doctori namque, qui ad predicandum mittitur, curandi languores animarum cura committitur. Sed  frustra medicus curam adhibet, si egrotus de sanitate desperet. Ut ergo peccator ad penitentie remedia indubitata fide confugiat, ex aliene carnis uisibili curatione discat quid de inuisibili egritudine anime, ab omnipotente medico sperare debeat. Similiter et qui lethali sommo peccati in mortem obdormierit, per hanc uisibilem ad inuocationem nominis Christi corporum resuscitationem discat inuisibilem quoque credere ex fide Christi anime resurrectionem. Sed et qui se heretici dogmatis immundo, et a seipso diuerso colore respersum dolet, Dominum genu flexo adoret, et ex corporum emundatione, de recuperanda fidei puritate non desperet. Qui uero a demone possessus per facinora  atque flagitia preceps agitur, si toto corde ac plena ad Dominum fide conuertatur, non ambigat malignum, quamuis infestum, quamuis uiolentum, imperio Domini de penetrali cordis sui effugandum. Sicut ergo signa atque mirabilia uisibiliter fiunt, ut credantur ea que uideri non possunt, ita ad roborandam fidem credentium, in opus celestis gratie assumptum est ipsum quoque uisibile elementum. Et ualde congruit elementum mysterio, quia sicut hoc sordes corporum, ita illud, remittendo peccata, sordes abluit animarum. Nostri igitur causa, ut diximus fluenta Iordanis sanctificaturus Saluator ingreditur, ut siccatis uenis peccati, decursum nostrum sisteret, et in accepte gratie dulcedine perseuerantes, nulla nos denuo tentationum uiolentia in mare Mortuum,  id est in profundam et amarissimam uitiorum uoraginem inuitos deuolueret. Qui enim post restitutam sibi a Christo libertatem, antique immundorum spirituum sponte se mancipat seruituti, in mare solitudinis, a gratia uidelicet superne uisitationis omnimodo solitarium, et mare Mortuum, anima enim, que peccauerit, ipsa morietur, non tam hostis sui uiolentia impellitur, quam proprie cupiditatis illecebris illectus deuoluitur. Baptizato itaque Domino celum patuit, Spiritus sanctus in columba adfuit, Pater in uoce de celo sonuit: Hic est Filius meus dilectus in quo mihi bene cemplacui. Hec est illa baptismatis Christi gratia, hec uirtus, hec sanctificatio, per hanc S. Trinitatis fidem baptizatis tribuitur peccatorum omnium remissio. O quam  gloriosum de presentia Patris, et Filii, et Spiritus sancti concilium! o quam letum ipsis supernis uirtutibus spectaculum! Felix Baptista, qui hec uidere; felix, qui hec audire meruit; felix et ille qui audita fideliter credit, sed felicior, qui semel baptismate Christi lotam, a sordibus mundam de cetero seruat conscientiam. Apertum est, inquit B. Lucas, apertum est celum. Et quando clausum fuit ei celum? quando ei clausum fuit, sine quo nec esse potuit? Quomodo se ei firmamentum reseraret, quo nisi presidente infirmum nutaret? Nobis itaque reseratum est claue baptismatis Christi, quibus antea clausum erat uecte originalis delicti. Opportune autem tunc celum apertum est, ut homo disceret, que ei clauis celestia reserasset. Et descendit Spiritus sanctus sicut  columba in ipsum, et mansit super eum. Domestica semper auis columba Spiritui, simplex simplici, sine fellis amaritudine ipsi dulcedini, ramusculi oliue baiula, pacis amica, pacis nuntia. O quam iucunda in pectore purissimo, puritatis amatori mansio! O dignatio Domini et gratia! o honor serui et gloria! o si in pectore nostro hec auis mansuetissima requiem inueniat, que lenissimo lapsu circumuolans humilem et quietum querit, in quo requiescat felix anima, que peregrino Christo prebet hospitium. Felix conscientia que circumuolanti et estuanti Spiritui, in umbra pii desiderii prestat refrigerium. Sed hec sanctorum sunt; in nostro autem pectore utinam uel ad momentum requiem inueniat, qui stabilem et eternam mansionem non nisi in illo  purissimo et affectuosissimo pectusculo Domini nostri Iesu Christi aliquando inuenire potuit. Hic est enim, hic est uir ille unus, singularis et unus, diu exspectatus, multum desideratus, cuius amore languentes septem ille prophetice mulieres, dilecto suo ex dilectionis nimie quasi impatientia inclamant, dicentes: Panem nostrum comedemus, et uestimentis nostris operiemur: tantummodo inuocetur nomen tuum super nos, aufer opprobrium nostrum. Aufer opprobrium nostrum! Proh dolor! Qui factus erat ad factoris sui imaginem, qui conditus ad conditoris sui honorem et gloriam, non factoris sui imago et speculum, sed uiuificatoris sui peruerso nomine uocatur opprobrium. Proh dolor! Quis dabit  capiti meo aquam, et oculis meis fontes lacrymarum, et plorabo non interfectos unius populi, sed opprobrium totius generis humani? In omni genere humano nullus inuenitur, cuius nomen super has mulieres digne inuocetur, qui mulieribus his honori sit et glorie, qui auferat, imo qui non augeat neuum ignominie. Unde he septem mulieres, septem uidelicet gratie spirituales, flebili uoce queruntur dicentes: Panem nostrum comedemus, et uestimentis nostris operiemur; tantummodo inuocetur nomen tuum super nos, aufer opprobrium nostrum. Ab initio genus humanum circuiuimus, patriarchas, iustos et prophetas inspeximus: Omnes declinauerunt, simul inutiles facti sunt, non est qui faciat bonum, non est usque ad unum; in te ergo requiescimus. Inuocetur itaque nomen  tuum super nos, aufer opprobrium nostrum. Tu es quem semper optauimus, tu, de quo in organis nostris cantauimus: Egredietur uirga de radice Iesse, et flos de radice eius ascendet, et requiescet super eum Spiritus Domini, Spiritus sapientie et intellectus, Spiritus consilii et fortitudinis, Spiritus scientie et pietatis, et replebit eum Spiritus timoris Domini. Nos radicem confouimus; nos uirgulam eduximus; nos parturientem adumbrauimus, nos florem produximus; iure ergo in eo requiescimus. He septem mulieres, septiformis est Spiritus, qui diuersis in donis diuidens ea pro arbitrio singulis, in seipso idem semper manet et indiuisus. Quod uero nullo indigeat, nullus est fidelium qui ambigat. Hoc solum postulat, ut inuocatio nominis Christi opprobrium  suum de medio auferat, ut eterni tabernaculi uasa aspersione sanguinis eius mundata, digna existant, quibus gratiarum suarum benedictionem infundat.

Descendente igitur in Iordanem Domino, descendit et Spiritus de celo; et in eius pectore eo fiducialius requiescit, quo nichil in eo quod quiescentem turbet inuenit. Sed quid est quod nunc in eum descendisse cernitur, a quo ab ipsa conceptionis hora nunquam recessisse creditur? Nunquid nunc primum templum suum uisitat, quod in utero uirginali dedicauerat? Quod ergo corporali specie Spiritus sanctus super baptizatum Dominum apparuit, fidem nostram instruit baptizatis uidelicet in Christo celestia reserari, et per acceptam Spiritus sancti gratiam in filios Dei adoptari. Per Spiritum enim  datur peccatorum remissio, per Spiritum filiorum adoptio, ita testificante ad Romanos Apostolo: Non accepistis Spiritum seruitutis iterum in timore, sed accepistis Spiritum adoptionis filiorum, in quo clamamus: Abba pater. Ipse enim Spiritus reddit testimonium spiritui nostro: quod sumus filii Dei. Descendente itaque Spiritu sancto ac manente super Dominum, ne imperfectum remaneret fidei nostre sacramentum, Patris quoque adesse presentiam, uocis audite indicat testimonium. Audita est enim uox paterna, et uere paterna, uox pia pietatis nuntia, que ueterem sententiam damnaret, et nouam gratiam subrogaret: Hic est Filius meus dilectus, in quo mihi bene complacui; ipsum audite. O nouum, o  inauditum de homine Dei Patris testimonium! Multiplicata quondam malitia hominum, quando omnis caro uiam suam corruperat, et cuncta cogitatio cordis omni tempore ad malum intenta erat: Delebo, ait Dominus, dolore cordis tactus intrinsecus, delebo hominem, quem creaui a facie terre; penitet enim me fecisse eos. Digna quidem et iusta in reum iusti iudicis sententia, sed lugenda misero homini tam pii conditoris super conditione sua penitentia. Nunc autem in Iordanis alueo, hominem illum intuens, super quo diuinam prouidentiam nunquam penitet, blanda super eum uoce insonat, eumque tam ex amoris et sanctimonie quam ex dignitatis priuilegio commendat. Commendat enim eum ex dignitate Filii adorandum, ex singulari amoris sui priuilegio uenerandum, atque ex  speciali sanctitate, in qua Deo Patri semper bene placuit imitandum. Hic est, inquit, Filius meus dilectus, in quo bene complacui. Ecce quid nobis sacramentum baptismatis, ecce quid contulit dignitatis, gratie et utilitatis. Dignitatis, ut nos in filios Deus Pater adoptet; gratie, ut paterna adoptatos caritate foueat atque sanctificet; utilitatis, ut sanctificatos ita de uirtute in uirtutem prouebat, ut ex nobis ipse sibi semper bene complaceat. Recordemur itaque quid fuerimus, intueamur quid simus, et ex his facile colligemus quid per gratiam Dei adepti simus. Sed utinam uel nescire liceat, uel non iterare libeat quod fuimus, et dignitatem adoptionis filiorum Dei, quam nos adeptos esse gloriamur, morum dignitate defendamus. Rebelles Deo fuimus, mandati eius preuaricatores  facti sumus, et ex sententia damnationis nostre paradisi exsules constituti, hosti antiquo ludibrio habiti sumus. Et re uera quod maius poterat esse hostis antiqui ludibrium, et generis nostri improperium, quam ut fortitudinem nostram, sicut supra memorauimus quasi nidum superba manu detraheret, nec in nobis esset qui uel pennam moueret, et aperto ore ganniret? Nec poterat semel moto pede nutabundo gressu imbecillitas humana, in lubrico illo peccati subsistere, sed diabolo quotidie ad deteriora propellente, eo deuoluta est, ut insipiens in corde suo: Non est Deus diceret, et ignorantie sue tenebris obcecatus homo, ligno et lapidi genua flecteret. Proh pudor! rationalem hominem insensibili  ligno ceruicem inclinare, et lapidem, qui se adorari nesciat, adorare. Proh pudor! ab illo auxilium petere qui sibi auxiliari nesciebat, eumque super statu suo consulere, qui nisi clauis confixus stare non poterat. Ubi erat tunc, o homo, dignitas conditionis tue? Ubi splendor imaginis diuine tibi manu impresse? Quomodo immemor factus es potestatis tue? Quomodo irrationabilibus tam degeneri seruitute subesse uoluisti, quibus et nobilitate conditionis et moderamine rationis dominari debueras? Quomodo, qui ad imaginem Dei factus eras, imaginem canis et serpentis adorabas? Tales de radice illa putrida paterne corruptionis pullulauimus, tale lac de ubere matris gentilitatis suximus, ita a patre diabolo edocti sumus. Sed ubi uerum Patrem audiuimus inclamantem:  Audi, filia, et uide, et inclina aurem tuam, et obliuiscere populum tuum, et domum patris tui, et concupiscet rex decorem tuum, ubi Deum Patrem agnouimus, in filios Dei adoptati sumus. Non improperat reuertentibus benignissimus Pater spurcitiam idolorum, non siliquas porcorum, sed paterna caritate commotus, in amplexus ruit, et in signum reconciliationis osculum pacis porrigit. Deputantur nobis tanquam filiis seruorum ministeria, exhibentur in ornamentum nostrum omnia, stola, annulus, calceamenta, paterne nobilitatis insignia. Pristine dignitatis locus restituitur, et pro exaltatione nostra festum congaudentibus amicis conuiuium instruitur. Quis tante pietatis uiscera non obstupescat? Que cordis humani duritia hoc igne conflagrata non liquescat?  Quis enim diues ac prepotens, seruum suum natalibus degenerem, uita infamem, adoptare sibi dignetur in filium? Et quid magnum, si homo hominem, mortalis mortalem, corruptibilis corruptibilem, adoptet in filium? Cum uero Deus hominem, omnipotens infirmum, eternus temporalem, tam degenerem, tamque indignum adoptat in filium, quis digne miretur, quis digne predicet, quis condignam adoptanti se debite seruitutis, ne dicam dilectionis uicissitudinem recompenset? Ego enim, ut loquar quod sentio, gratiam istam per uestigia sua anhelo persequens cursu, apprehendere nequeo, sed quo magis, magisque propinquo, eo clarius quia incomprehensibilis sit aspicio. Sed et hoc considerandum in his pietatis nominibus, quod ille summe bonus, summeque  pius, blanditiis maluerit spontaneos inuitare, quam minis ac terroribus inuitos cogere, dum se patrem, se nutritorem, se matrem, et gallinam appellat, nos filios, nos paruulos, nos pullos ex affectu pietatis nominans. Loquitur quodam loco Dominus ad Hierusalem, tanquam si paruulo filio blandiaturpater benignissimus. Nunquid obliuisci potest mulier infantem suum, ut non misereatur filio uteri sui? Et si illa oblita fuerit, ego tamen non obliuiscar tui. Et si fieri potest, ait, ut mulier calcato iure nature, et neglecta pietate, ad uiscera sua non moueatur, nec filio uteri sui misereatur, nullo tamen pacto fieri potest, ut ego, qui nature sum conditor, obliuiscar eorum, quos condidi. Inuenies et alia quam plura in  Scripturis sanctis his similia, quibus addiscere poteris mirum in creaturam suam piissimi creatoris affectum. Quocirca, o homo, tot ac tantis beneficiis, et ex ipso commonitus nomine pietatis, satage collatam tibi moribus adornare dignitatem, ne si uacua in tefuerit et otiosa, sit et infructuosa. Considera diligenter quanto labore desudent homines, quanto studio, quanto demum non ipsius uite tantum, sed et anime periculo, ut temporalia adipiscantur et peritura congregent, ubi diu permanere non possunt, nec que possidentur, nec qui possideat. Pudeat itaque filium regni minoris studii in retinenda adoptionis sue gloria inueniri, quam filium perditionis in coaceruandis perituris, et cumulandis sibi suppliciis semper mansuris. Pudeat eum serenissimum illum  patris sui uultum uel leuiter contristare, qui in tantam dignatus est eum gloriam adoptare. Pudeat, inquam, eum incomparabiles paterne mense delicias deserere, et os paterno osculo sanctificatum immundis porcorum siliquis polluere. Cogitet semper magnitudinem paterne dilectionis, reformidet quoque, si ingratus repertus fuerit, intolerandam seueritatem paterne indignationis. Appendat ante oculos exigui laboris inestimabile premium, et e contrario momentanee uoluptatis ineluctabile supplicium. Timeat tremendi iudicii futuram discussionem, in qua cum memorata fuerint prerogate nobis dona pietatis, districta animaduersione exigendum est a nobis, et debitum condigne seruitutis. Commemorabuntur ante tribunal iudicis dignitas conditionis,  gloria diuine similitudinis, caritas redemptionis, effusio pretiosi sanguinis, adoptio filiorum, promissa beatitudo regni celorum. Commemorabuntur et ad implenda precepta collata subsidia, hostis imbecillitas, nostra desidia. O quanta tunc erit confusio trepidante conscientia! beu quam amara! heu quam sera! heu quam infructuosa tunc erit de preterito torpore penitentia! O si modo liceret uultum illum confusionis nostre inspicere; o si modo liberet districtionem illam emendatiore uita mitigare. Tunc accusante conscientia, nullus erit excusator, nunc correcta uita, nullus tunc inuenietur accusator. uos igitur genus electum, progenies sancta, stirps  regia, ut filii Dei, ut filii karissimi, digne Deo, digne tanto patre conuersamini, ut tunc leti eum sicut patrem excipiatis, cui nunc filiali affectu deseruitis. Non est filiorum adueniente patre trepidare aut latebras querere, sed exsultante spiritu certatim in occursum ruere, singulos ut primus ipse occurrat anhelare, cupide amplecti, affectuosissime deosculari, atque immensum de dulcissimi patris aduentu gaudium, occursu, gestu, plausu, osculis, atque amplexu testari. Tales filios, tam pios, tam deuotos, tam sedulos, benignissimus ac serenissimus pater, paterna hilaritate excipit, et in unum innumeros amplexum, inflexis latius ulnis colligit, dulcesque filios ad sacratissimum pectus est astringens, blanda manu, blandoque affatu demulcet. Nunc filii mei,  nunc karissimi mei, nunc benedicti Patris mei, gloria regni mei mecum perfruimini; nunc adoptionis uestre quanta sit dignitas agnoscite, et que flendo seminastis, gaudentes metite. Iam laboris uestri et luctus tempora cursore uelocius abierunt, sed refrigerii uestri et gaudii tempora me manente, abire non poterunt. Quia igitur hilariter implestis que precepi, percipite liberaliter que promisi. In illa die diuini uultus splendore illustratus homo, agnoscere poterit, gratia Dei que et quanta circa se fuerit. Et quoniam nichil in se dignum tanta largitate inueniet, eternas Largitori gratias referet, qui uiuit et regnat per omnia secula seculorum. Amen.



PRAEFATIO IN LIBRUM DECIMUM.


 Arduum est atque laboriosum iter uirtutum, nec facile a quoquam hominum scanditur, nisi gratia de qua loquimur, gressus ascendentis dirigatur. Unde et ego utroque pene pede claudus, in hunc altissimum non dicam montem, sed montem montium conscendere iussus, difficultate rei territus, ualde trepido, quia et si gloriosum est ad summa contendere, ignominiosum satis est inefficaci gressu deorsum ruere. Non est difficile per plana quemlibet incedere, ubi nec anxie anhelat qui graditur, nec penitus conteri formidat, qui labitur. Cum uero sicut, quod in limine libelli pendet, edictum obedientie continet, de sacramentis corporis et sanguinis Domini nostri Iesu Christi iubeor disserere, cogor ipsum fidei nostre uerticem ascendere, quo ascensu nichil  expertus sum laboriosius, nec casu quidquam periculosius. Et qui ad radicem montis descensum et attactum pii medici cum leproso operior, cogor cum Ioanne et Iacobo excelsa subito conscendere, et squamis cecitatis mee nondum detractis, transfigurati Domini gloriam contemplari. Sed hoc solum habeo in difficultate operis huius solatium, quod ad hoc temerario nequaquam ausu prosilui, sed impellente obedientia, necessitate compulsus sum tentare, si forte queam inoffenso pede fidei preeuntis gratie uestigia sequi. Melius enim arbitratus sum quamuis infirmo gressu pedetentim progredi, quam nec tentando que iussa sunt, inobediens inueniri. Ea igitur que restant, ipso qui iussit opitulante aggrediamur.



LIBER DECIMUS.


 Dominus noster iehsu Christus sciens radicem superbie ab humano genere, nisi per manum celestis agricole exstirpari non posse, sarculo uerbi ubique eam persequitur, ne si hec effossa non fuerit, de ueneno radicis omnis fructus corrumpatur, et quod sana radice salubre esse poterat, corrupta mortiferum fiat. Sciens itaque humanum animum glorie cupidum, et in tantum altiora se  querere, ut et ipsius gratie Dei dona interdum sibi uelit ascribere, noxio tumori emplastrum humilitatis imponit, humiliandum docens, qui se exaltauerit, et e contrario exaltandum, qui se humiliauerit. In tantum autem diuina beneficia ad laudem Dei censet esse referenda, ut doctrinam suam non suam esse asserat, et nichil a seipso se posse, humili assertione perhibeat. Quod si Dei uirtus et Dei sapientia  doctrine atque operis sui gloriam Deo Patri assignat, quanto magis humana imbecillitas? Si uitis radicis sue pinguedinem irrigatori Deo tribuit, quanto magis palmites? Quid enim palmes haberet, nisi, ut ita dixerim, de amplexu radicis, secreto quodam nature utero gemmam conciperet, et uuam pareret? Ego sum, inquit, uitis, uos palmites. Sicut palmes non potest fructum facere, nisi manserit in uite, sic nec uos, nisi in me manseritis. Ad hoc enim celestis agricola palmitem inserit, ad hoc subrigit, ad hoc fodit, ad hoc colit, ut radici inhereat et unum cum radice fiat; ut de radice uiuat, de radice fructum afferat, et fructum qui maneat, gloriam tamen totius fructus uitis esse sciat. Tunc enim uere uiuit, quando humiliter agnoscit, de quo uiuit. Ut ergo  pessimam illam superbie radicem de agro cordis nostri pius cultor exstirpet: mea, inquit, doctrina non est mea, et, non possum ego a meipso facere quidquam. Et cum Corozaim, Bethsaide, Capharnao ciuitatibus, in quibus frequenter docuerat, et uirtutes multas fecerat, obstinate mentis duritiam, et incredulitatis sue perfidiam exprobrasset, Tyro et Sidon, ac terre Sodomorum in die iudicii remissius esse futurum pronuntians, de fide apostolorum atque credentium ita Patrem glorificat: Confiteor tibi, Pater, Domine celi et terre, qui abscondisti hec a sapientibus et prudentibus, et reuelasti ea paruulis. Ita Pater, quoniam sic placitum fuit ante te. Et uide, quomodo ubique gratiam commendet, ubique gloriam patris predicet. Confiteor, inquit, tibi, Pater, Domine  celi et terre. Nihil sibi de fide credentium assignat, nichil de institutione discipulorum sibi arrogat, qui elegerat, qui uocauerat, qui instituerat, qui iustificauerat. Ipse uasa ire discernit a uasis misericordie, ipse alios, atque alios, in illud atque illud ministerii sui opus distribuit, duodecim speciali gratia eligit, quos et seorsum familiarius instruit, foris parabolas turbis proponit, domi discipulis proposita disserit. Nec tamen quidquam horum sibi tribuens, sed ad gloriam Patris omnia referens, pro abiectione superborum atque electione humilium, gratias agit, dicens: Confiteor tibi, Pater, Domine celi et terre, qui abscondisti hec a sapientibus et prudentibus, et reuelasti ea paruulis. Diligens lector,  diligenter attende quomodo Dei Unigenitus eterno Patri ceternus, cum quo illi una substantia, eadem est gloria, unum, idemque consilium, opusque indiuisum, quomodo ad solius Patris gloriam omnia sua referat, ut te purum hominem, infirmum et impotentem doceat, quo tua omnia, si tamen Deo digna fuerint, referre debeas. Nec enim, ait, abscondimus hec et reuelauimus, sed abscondisti et reuelasti. Ac si diceret: Ego uocaui, tu inspirasti; ego librum tenui, tu aperuisti; ego legem proposui, tu exposuisti; ego insonui auribus, tu cordibus. O gratia, o pietas, o prudentia! Sic sic egro suo pius medicus consulit, ita humores noxios per membra diffusos, salutari cathartico decoquit, ut et ipsum fontem uenena manantem exsiccare contendat, et causas  atque origines morbi, quod in ipso est, de medio auferat, ne si rursus antiqua uenena fons ebullire incipiat, ipse et laboris sui industriam et impensas perdat. Ex hac ergo Domini nostri confessione, amator gratie discat, quomodo, et cui confiteri debeat, et quantum in singulis quibusque boni inuenerit, tantam et in singulis gratiam Dei esse nouerit. Nam quanta in scipsa sit, nemo unquam quantolibet sensus acumine inuestigare poterit, nisi qui forte quantus sit immensus mensus fuerit. Item de quinque panibus quinque millia, et de septem quatuor millia refecturus, accipiens panes in manibus, gratias egit, benedixit, ac fregit, et turbis erogandos discipulis tradidit. Miraculum facturus, primum quidem gratias agit de tradita sibi potestate, ac sic demum accepta  potestate utitur in miraculi exhibitione. Tanta autem post gratiarum actionem subsecuta est ubertas benedictionis, ut de paucis panibus, tot millibus satiatis, fragmenta que supererant, in duodecim et septem cophinos exuberarent. Et miranda in hac turbe refectione dispensatio gratie, quomodo alii panibus hordeaceis, alii reficiantur triticeis. Sed ualde plus miranda in refectione uerbi, cuius typum preferebant panes illi, diuisio gratiarum, quomodo idem uerbum pro palato et gustu comedentium, aliis hordeum, aliis sapiat triticum. Est enim hordeum palea grossius, gustu austerius, cibus seruorum, pabulum umentorum; triticum uero tactu mollius, gustu suauius, mense infertur dominorum. Qui ergo adhuc spiritu seruitutis, et timore seruili Domino  seruiunt, gustum hordei in uerbo Dei inueniunt. Qui uero spiritu caritatis Domino deseruiunt, et timore casto, qui permanet in seculum seculi, Deum diligunt, longe alium gustum, melle et fauo dulciorem de uerbo Dei eliciunt. Mira igitur et ineffabili uerbi suauitate refecti, duritiam hordei, et cibum seruilem, tanquam liberi, tanquam filii ac delicati, stomacho nauseante reiiciunt, et degustatam semel dulcedinem insatiabili gutture ruminantes, et uerbum bonum corde iucundo eructantes, leti concinunt: Quam dulcia faucibus meis eloquia tua, Domine, super mel et fauum ori meo. Est et aliud de uerbo Dei, quod adhuc amplius miror, quod idem uerbum quasi nullum interdum saporis sui gustum  legenti aut psallenti generat, interdum uero omnem mellis dulcedinem gustatum superat. Sepe namque tanta melliflue suauitatis abundantia exuberat, ut anime sitienti, atque estu desiderii sui torride instar torrentis influat, totumque post se hominem pia quadam uiolentia trahat, ut plerumque homo toto ad celestia animo suspensus, atque in obliuionem sui a uerbo Dei abductus, nichil preter eum cuius amore pascitur cogitet. Tunc pallio terrene sollicitudinis reiecto, curru cum Helia subleuatur igneo, et in eo uere completur, quod de Enoch scribitur, et non inueniebatur, quia transtulit eum Deus. Qui enim alias sancti desiderii libero ad celestia uolatu sustollitur, in fecibus terrenis, a Deo translatus, non inuenitur, sed quo magis in purissimo  ethere assuescit, eo amplius cenosas ac fetentes terre paludes horrescit. Cum uero necessitate carnis more aquile ad terrena descendere cogitur, tunc uere peregrinum se esse lamentatur, tunc gemitus rumpunt, tunc suspiria pectus quatiunt, tunc lacrymarum imbres profluunt, et defectu corruptionis sue affectus, non tam cantat, quam gemebundus eiulat: Heu mihi! quia incolatus meus prolongatus est; habitaui cum habitantibus Cedar; multum peregrinata est anima mea. Sed quod hac dulcedine homo pro uoto non fruitur, nec semper eam in uerbo Dei inuenit, frequenter ex uitio palati interioris, et pena preteriti torporis accidit, nonnunquam uero ex dispensatione gratie Dei, mirabiliter omnia dispensantis prouenit. Si quidem si pro uoto semper adesset,  tanto eam desiderio homo non quereret, aut forte, quod perniciosius est, domestica sibi presumptione deceptus, laboris sui fructum, et non Dei donum crederet. Nouit autem Dominus quomodo dona sua dispenset, quid cui et quando eroget; sicque talentum uerbi inter seruos secundum uirtutem cuiusque diuidit, ut lucro neminem uacare uelit. His de panibus mysticis, pro loco et modo ingenioli nostri dissertis, ad panem uerum qui de celo descendit transeamus: ipsum toto cordis affectu obsecrantes, ut de se scribenti inolita bonitate adesse dignetur, ut ipso inspirante se digna et legentibus scribam proficua. Instituto itaque sacrosancte cene coauiuio, ubi legalibus ceremoniis celebrato Pascha typico, finem imposuit, uerum et eternum Pascha  ueri Agni oblatione substituit; in cuius immolatione caritas ipsa et gratia de qua agimus, oculis nostris quasi uisibiliter se contuendam exhibuit. Maiorem enim caritatem nemo habet, quam ut animam suam ponat quis pro amicis suis. Si autem animam ponere pro amicis, tam magna est caritas, ut maior esse non posset, que et qualis, aut quanta est caritas, animam ponere pro inimicis? Nam cum pro amicis anima ponitur, uicissitudo amicitie redditur; cum uero pro inimicis anima ponitur, recte caritas, recte gratia uocatur. Commendat autem suam caritatem Deus in nobis, ait Apostolus: quoniam cum adhuc peccatores et inimici essemus, Christus pro nobis mortuus est. Hec est commendatio illius immense, et Deo  digne caritatis. Hec est ostensio gratie inscrutabilis, cum pro peccatoribus gratuita bonitate Christus moritur, cum Filius Dei ostentui habetur, et iniuriis hominum Deus exponitur. Typici itaque agni carnibus absumptis, et legalibus, ut dixi, ceremoniis consummatis, uerus ipse Agnus, qui tollit peccatum mundi, accepit panem in manibus, et benedicens ac frangens, discipulis in hec uerba tradidit: Accipite et comedite, hoc est corpus meum. Pastor bonus pro ouibus suis animam positurus, atque dispensationis sue cursu expleto, ac redemptionis nostre mysterio completo, ad Patrem rediturus, quia gregi suo indissolubili uinculo caritatis connexus erat, nec presentia corporali diu ab eo abesse poterat. Qui ergo maternam carnem assumpsit in  manibus, et assumptam redemptionis nostre conuertit in opus, eadem uerbi potentia assumit panem in manibus, et diuine benedictionis ac uerbi, quod ipse est effectu uertit in corpus suum, salutis nostre sacramentum. Frangit autem panem, tanquam potestatem habens ponendi animam suam, et iterum sumendi eam. Licet enim persecutor comprehendat, liget, cedat, irrideat, conspuat, crucifigat, ipse est qui panem frangit, ipse qui mysterium passionis peragit. Nisi enim panem ipse frangeret, nisi Iude tradendi, Iudeis crucifigendi potestatem permitteret, inaniter iste insidias tenderet, inaniter illi manus extenderent. Nempe dicente Pilato: Nescis quia potestatem habeo dimittere te, et potestatem habeo crucifigere te, ut ostenderet potestatem hanc concessam  esse, non propriam: Non haberes, inquit, in me potestatem, nisi tibi datum esset de super. Hoc ipsum et ad ministros, qui ad comprehendendum se uenerant, rebus loquitur, cum uerbo uno et blando, dicendo: Quem queritis? seuientes in terram deiicit. Frumentum ergo Euangelicum Iudeorum manibus molitur, igne passionis coquitur, et uerbum uite panis uiuus effectum, uitale fidelibus efficitur alimentum.

Et accipiens calicem gratias egit, et dedit discipulis dicens: Bibite ex hoc omnes. Hic sanguis meus noui testamenti, qui pro multis effundetur in remissionem peccatorum. Accipiens calicem gratias egit. Ubique gratias agit, ubique ad agendas Deo gratias nos instruit, maxime tamen in articulo passionis, ubi quanto magis ex infirmitate sua caro nutat ac trepidat,  tanto magis manu diuine consolationis indiget, que nutantem sustentet. Spiritus quidem promptus est, caro autem infirma, ait conditor et cognitor carnis et spiritus. Quia igitur infirmitatem nostram nouit, qui nos condidit, fortique et armato, nisi fortiore nos protegente, fragiles et inermes non posse resistere, contra implacabile hostis antiqui odium, panis quotidiani inexpugnabile nobis contulit presidium. Nouit Dominus aduersarium nostrum felle inuidie ab antiquo infectum, infatigabili aduersum nos malitia seuire: nec posse inter discordantes absque detrimento salutis nostre fedus aliquod interuenire. Nouit etiam pius inspector cordium iter corruptionis nostre tenebrosum esse et lubricum,  nec illesum pertransire posse quemquam hominum. Quia igitur quotidie periclitamur, quotidie labimur, quotidie egrotamus, quotidianam sui in mysterio corporis et sanguinis sui dignatus est nobis exhibere presentiam, qua liberemur, qua erigamur, qua conualescamus. Et quia panis cor hominis confirmat, uinum quoque letificat, recte in panis ac uini specie celebrandum instituit mysterium passionis sue. Ipse est enim uerus panis, qui corda fidelium confirmat, ne in solitudine hac uasta deficiant, qui famem mortis preuiam fugat, qui desiderium nostrum in bonis satiat non satietate penali que cruciat et fastidium generat, sed satietate, que uires semper recreat, et fastidium nunquam creat. Cibus enim iste de quo ait: Caro mea uere est cibus, uere est mirabilis,  et esus cibi huius insatiabilis, qui quo magis sumitur, eo magis esuritur, et quanto edentem plus satiat, tanto esurientem ad edendum amplius incitat. Non est autem alius calix calici Domini similis, qui sic bibentem diuina et inenarrabili iucunditate letificat, ut omnem pristini doloris memoriam absorbeat. Non solum autem, sed et bibentem ita ingenita sibi suauitate inebriat, ut eum in excessum mentis mittat, adeo ut patri et matri, nescio uos dicat, ut semetipsum sibi abneget, et quodammodo se ipsum nesciat, ut quam frequenter ingressus est uiam seculi, non uideat, et uacillantes pre ebrietate gressus, in lubrico amore immundi mundi figere iam non ualeat, imo iam non libeat. Sic sic, imo longe aliter, quia et ineffabiliter panis Christi, qui est uere caro eius,  fidelium corda confirmat; sic calix Domini, qui est uere sanguis eius, bibentium corda letificat. Et apte quidem in his speciebus mysterium redemptionis nostre recolitur, in quibus unum aliquid ex multis efficitur. Ex multis enim granis panis efficitur, et ex multis acinis uinum exprimitur. In tantam namque unionem grana contrita, conspersa, atque compacta conueniunt, et ita unum omnia sunt, ut granum a grano discernere nequeas; et quid cuius fuerit, non uisus, non tactus, non gustus indicio deprehendere ualeas. Asperitate enim palee cribri iudicio discussa, ita in eamdem speciem, ut eumdem saporem, atque in eamdem omnia transeunt lenitatem, ut nichil in specie appareat dissimile, nichil in gustu sibi sapiat contrarium, nichil in tactu a seipso sentiatur diuersum.  Si ergo ita uniuntur atque indiuidua fiunt, que de terra criuntur, quanto magis ea que de grano euangelico et semine diuine benedictionis nascuntur. Ad hoc enim granum illud Euangelicum in terram cecidit, ut mortuum in altum radices mitteret, atque in totam mundi latitudinem extenderet, et quod solum ceciderat, fide gentium multiplicatum surgeret. Hoc itaque granum mola passionis tritum, et fide populorum uelut aqua conspersum, tam indissolubili nobis affectu caritatis unitum est, ut ex multis granis unus panis fieret, et ex membris singulis capiti suo eiusdem caritatis compage coherentibus, unum corpus. Propter hoc, ut Scriptura ait, factus homo patrem et matrem reliquit, et uxori sue adhesit, ut essent duo in carne una, sponsus et sponsa,  Christus et Ecclesia. Patrem quippe reliquit, quando minoratus paulo minus ab angelis semetipsum exinaniuit, quando traditus non egrediebatur, patiens non comminabatur, intra infirmitatis nostre claustra se continens, et paterne uirtutis potentiam non exuens. Reliquit et matrem, matrem carne non spiritu synagogam; mater enim carnis caro, mater uerbi, fides, que quia non agnouit quem genuit, et quem predixit non credidit, materne pietatis et affectum perdidit et uocabulum. Adhesit autem uxori sue congregate de gentibus Ecclesie, que quia inuitanti sponso dotem fidei exhibuit, et unius spiritus et unius carnis consortium meruit. Similis et in uino consideranda est unitatis communio, quod ex multis  acinis in unum liquorem torculari premente confluit. Et pulchre in his memoria Dominice passionis agitur, quorum utrumque quodammodo patitur, teritur, premitur, quia sicut grana feruntur, ut panis fiat, sic et uue calcantur, ut uinum fluat. Omnes enim qui uolunt uiuere in Christo Iesu, ait Apostolus, persecutionem patiuntur. Et beato Petro testante, ad hoc Christus passus est, ut precedens uestigia passionis imprimeret, que nos sequentes, et patienti compatientes, per asperum iter passionis perueniamus ad iucunditatem resurrectionis. Quem ergo suauis gustus uini huius demulcet, pressuram torcularis non recuset. Ideo et aqua in mysterio nostri uino miscetur, et sic sacrificium acceptabile Deo offertur, quia tunc gratam Deo passionis Christi hostiam immolamus,  quando et ipsi passionibus eius simul patiendo communicamus. Cum enim Dominus noster corpus suum et sanguinem in mysterio panis et uini sumendum discipulis traderet, mandatum dedit, ut hoc frequentius in sui commemorationem agerent. Tunc enim digne offerimus, tunc digne sumimus, cum multitudinem et magnitudinem caritatis eius in offerendo et sumendo recolimus, et similia pro eo ipso largiente pati nequaquam subterfugimus. In huius uini quod de torculari crucis stillat typum, de terra repromissionis duo exploratorum in uecte deferunt botrum, in cuius mira magnitudine et miranda suauitate repromisse sibi hereditatis uberrimos atque dulcissimos fructus populus pregustaret. Duo namque uiri in uecte botrum deferunt, quia duo, ut et  alia utar similitudine, parietes in unum angularem lapidem conueniunt, et de utroque populo, Iudeorum scilicet et gentium, exploratores et predicatores electi mysterium crucis et potentiam in cruce pendentis circumferunt. In cuius infinita magnitudine, magnus enim Dominus et laudabilis nimis, et magnitudinis eius non est numerus, et inenarrabili suauitate, future beatitudinis dulcedinem, in quantum corruptionis nostre amaritudo admittit, pregustamus. In eius siquidem mellifluo, ut ita dixerim, quia longe minus est, quidquid dixero, in eius itaque mellifluo affectu degustamus terram repromissionis nostre, uere riuis mellis et lactis fluere, et omnes fructus terre nostre eamdem semper dulcedinem sapere. Ideo et Propheta, qui hec degustauerat, seipsum  consolans, letabundus decantat: Credo uidere bona Domini in terra uiuentium. Et eleganti satis similitudine utrumque mysterium lapidis et botri sibi respondet; quia, sicut lapis angularis utrumque parietem e diuerso uenientem medius continet, sic et utrumque portitorem preeuntem, scilicet et subsequentem, iungit botrus, qui medius pendet. Sed sunt aliqui qui uisibilem sacrosancti mysterii speciem, dum attentius attendunt, in ueritate ipsa fide caligant, hesitantes quomodo manente pristino panis et uini sapore et specie, in substantiam carnis et sanguinis Christi, possit substantia panis et uini alia in aliam transire. Sed huic infirmitati fidei facile potest mederi consideratio omnipotentie Dei, quod non sit  omnipotenti impossibile difficile creaturarum suarum, aliam in aliam pro placito suo transformare, qui omnia ex nichilo potuit uerbo creare. Ut enim quiddam de usu nostro loquar, non de Dei potentia, Deo enim omnia equaliter sunt possibilia, facilius est in eam quam uoluerit formam transformare quod est, quam ex nichilo formare quod non est. Nunquid abbreuiata est manus Domini, ut non possit saluare? Nunquid qui celum et terram uerbo creauit hominis in seruitutem, non ualet minimam panis et uini portionem in uerum corpus suum conuertere hominis ad salutem? Ne ergo fluctuet de ueritate corporis Christi fides Christiani pectoris, ne et frustra portet nomen Christiane professionis, et frustra celebret sacramenta diuine religionis. Sine fide enim  impossibile est placere Deo. Nam licet Ecclesiam quis intret, Ecclesiasticis sacramentis participet, ad solemnem orationem amen respondeat: otiose imo perniciose hec agit, si fidem eorum que geruntur, non habeat. Stultitie autem proximum est, omnia fidei nostre sacramenta, et diuine uirtutis opera, infirmis humane sapientie ratiocinationibus uelle discutere, et omnipotentiam Dei intra angustias impossibilitatis nostre includere. Omnia enim diuine uirtutis opera humano intellectu uelle comprehendere, quid aliud dixerim, quam Deum homini componere, ut ille non possit, quod iste non intelligit? Et unde tantum esset fidei meritum, si per singula humane consuetudinis haberet experimentum? Sed Christiana sobrietas magis uult audita pie credere,  quam impia in Deum uerbis eius non credendo existere. Habet autem fidei sue premium, ipsum cui credidit Deum. Magnum est ergo fidei Christiane meritum, cui tantum compensatur premium. His de sacramento salutis nostre, non pro sua maiestate, sed pro nostra tenuitate discussis, qualiter hoc in memoriam Christi agere debeamus, prout ipse donauerit paucis memoremus. Oportet itaque fideliter accedentem, et pie sumentem, de uentre memorie cibum uite, tanquam mundum animal, sursum reuocare, et opus pietatis pie retractationis gutture ruminare. Memoret pius conuiua Christi, qui ad mensam illam magnam consedit, quibus caritatis uinculis de sinu Patris in uterum uirginis Dei Filius  sit abductus, quanto salutis nostre zelo Deus impassibilis et eternus sit affectus, qui homo factus, passibilis et mortalis pro nobis est effectus. Memoret  quomodo suppliciis nostris innocens sit addictus, quantis opprobriis, quantis iniuriis, quantis sit penis afflictus. Memoret faciem illam, in quam desiderant angeli prospicere sputis illitam, alapis cesam, crucis ignominiam, fellis amaritudinem, et moriem felle amariorem. Recolat etiam pio compassionis affectu, acerrimam membrorum omnium innocentis agni in patibulo distensionem, atque amarissimam illam clauorum confixionem. Ad hec omnia, et super hec omnia miretur spontaneam passionem, et immutabilem patientis mansuetudinem. Nec pretereat uulnus illud saluberrimum, ex quo uulnerum nostrorum profluxit medicamentum. Aperto enim latere Domini, iam mortui militis lancea, exiuit sanguis et aqua; sanguis redemptionis, aqua baptismatis. De  latere itaque mortui, uita prodiit, quia ad hoc in crucis lectulo soporatus est noster Adam, ut Euam illam, que uere cunctorum uiuentium mater est, de latere suo produceret Ecclesiam. Hec omnia quam piissimo potest cordis affectu memorans, ac tota spiritus contritione adorans, ad seipsum redeat, et de mensa illa magna tam dulcia caritatis fercula degustans, quid pro his Domino retribuat, ita secum conferat: Quid retribuam Domino pro omnibus que retribuit mihi? Et seipsum ad similia exhortans, atque piis caritatis stimulis incitans, calicem uotorum suorum Deo offerat, et de eius adiutorio spe indubitata presumens, dicat: Calicem salutaris accipiam, et nomen Domini inuocabo. Tunc namque mysterium passionis Christi in memoriam eius salubriter homo  celebrat, quando ipso opitulante similia preparat, cum falsorum fratrum amarissimo felle potatus sustinet, cum iniuriis affectus, non dolet; irrisus, ridet, suppliciis attritus gaudet, et ea que desunt passionum Christi, in corpore suo supplet. Hic de mensa Domini uere uitam comedit, hic de calice Domini uere uitam bibit, et secundum promissum eius, et ipse in Christo, et Christus uiuit in ipso. Huius caritatis amplitudinem, et huius gratie altitudinem, non est paruitatis nostre comprehendere, pium tamen est ad eam nos semper extendere. Studeamus itaque indesinenter ei gratias agere, qui corpus suum uertit in cibum nostrum, et sanguinem suum in potum nostrum, iehsu Christus Dominus noster, qui  uiuit et regnat Deus, per omnia secula seculorum. Amen.



PRAEFATIO IN LIBRUM UNDECIMUM.


 Iam ubi ex confragosis locis gratia Dei cursum nostrum dirigente, salua ut credimus fidei nauicula, ad tutiora euasimus, faciliore lapsu ad ulteriora tendimus; nichilominus tamen ad eamdem quam preuiam sequimur gratiam, oculos intendimus. Is enim, qui in prora ad precauenda pericula consistit, si arridente equore securior reditus, oculos post tergum, anteriora negligens reflectit, nauis ac rerum omnium,  quas inter scopulos cautius agendo seruauerat, in patenti sepe incurrit equore dispendium. Et sepe in portu incauto nauis fune religata, uentorum turbine colliditur, et idipsum in portu religantis negligentia, quod et mediis fluctibus uiolentia tempestatis perpetitur. Nunquam autem est in mari huius seculi tuta nauigatio, quia, etsi nonnunquam uentorum clementia aura sit placidior, seuus tamen pirata  diabolus perditionis nostre semper auidus, nullo unquam tempore sit mitior. Sed rege nostro in prora consistente, crudelis tyrannus a facie maiestatis eius reueritus, timet propius accedere, et per diuersa pauidus fugitans, non audet incursare nauigantes, nisi forte dormiente fide nostra, Christus obdormierit, et negligentia nostra clauo fidei perdito, uentus contrarius  in impias ac sanguinarias crudelis pirate manus fluctuantem nauiculam impulerit. Regis igitur nostri presidio fulti antennam crucis erigamus, sinumque cordis Spiritui sancto expandamus, accepti operis cursum, in optatum littus Christo gubernante dirigamus.



LIBER UNDECIMUS.


 Per totum huius operis textum illud uel maxime intendimus, ut gratiam Dei attentius commendemus  quod cum a principio, et assertionibus et exemplis egerimus, in proximo tamen euidentius, ubi in sacrosancta mysteria narrationis ordine incidentes de unitate Christi et Ecclesie, capitis atque membrorum sub exemplo granorum et acinorum disseruimus. Diximus enim, quod sicut multa grana in unum compacta unum panem conficiunt, et multi acini in eumdem liquorem confluunt, sic multa membra capiti suo indissolubili compage coherentia unum corpus efficiunt. Huius corporis caput Christus est, membra uero capitis huius Ecclesia eius est. Hoc autem utriusque nature, diuine scilicet et humane, salutare commercium in sacratissimo illo gloriose uirginis utero est initum, sed in pretorio crucis Nouo Testamento sanguinis Christi morte intercedente  confirmatum. Felix commercium, in quo infirmitate uirtutem, miseria beatitudinem, mortalitate immortalitatem, homine Deum commutauimus. Omnium autem commutantium ille liberalissimus, qui uilia accepit pretiosa reddidit; qui humana assumpsit, diuina erogauit, qui hominem induit, Deo uestiuit, qui sine peccato peccati penam subiit, nosque a peccato simul, et peccati pena liberauit. Commercium ergo quod nobiscum Dei Filius iniit, sanguinis sui testamento confirmauit. Neque enim homo Deo coniungi potuisset, nisi paries qui inter Deum et hominem medius diuidebat, de medio cessisset. Nec poterat durus et annosus paries peccati, humana manu uel arte subrui, quia omni humana propagine ex traduce natura peccato  obnoxia, nullus inueniri poterat inter homines, qui pro peccato hominis satisfaceret. Necessarius ergo erat homo, qui immunis esset a peccato, qui dum innocens peccati penam exsolueret, peccatorum omnium in se causam susciperet, et indebita pena culpa deleta, facturam factori, hominem Deo, ipse mediator Dei et hominum in seipso coniungeret. Aestimato igitur peccato totius mundi, pretio sanguinis Christi suffosso fundamento delicti, paries inimicitiarum corruit, et a peccato homo liber, unum cum Deo gratia mediante factus est. Pro huius sancte coniunctionis perseuerantia, caput pro membris, Christus pro apostolis ita Patri supplicat. Respiciens enim in discipulos suos, Pater, inquit, sancte, serua eos in nomine tuo quos dedisti mihi, ut sint  unum sicut et nos. Et paulo post: Non pro his autem tantum rogo, sed et pro eis qui credituri sunt per uerbum  eorum in me, ut omnes unum sint, sicut tu, Pater in me, et ego in te, ita et ipsi unum sint in nobis, ut mundus credat quia tu me misisti. Et ego claritatem quam dedisti mihi, dedi eis, ut sint unum sicut et nos unum sumus. Ego in eis, et tu in me, ut sint consummati in unum. Audi, homo, audi uocem Dei tui; audi, membrum, audi et agnosce affectum capitis tui. Pro homine ut homo postulat, sed ut Deus postulata prestat. Ut sint, inquit, unum sicut et nos unum sumus. Ego in eis, et tu in me ut sint consummati in unum. Unicus in adoptiuo, Pater in unico, ac per hoc, per unicum et Pater in adoptiuo. Hic est fructus orationis unici, consummatio adoptiui. Non est autem alia aliqua forma consummationis, quam in idipsum redintegratio  uniuersitatis, cum in ipsum uniuersa se colligunt, a quo creata subsistunt, ut licet in membris singulis uarietas sit operationis, in compage tamen caritatis integra permaneat unitas corporis. Ita enim hec unitas uera complectitur uniuersa creatoris potentia, ita singulis alio atque alio modo illabitur, ut cum omnia impleat, ipsa se non diuidat, et cum singulis distribuat, ipsa plenitudinem suam non minuat. Ita etiam ab hac unitate omnia tanquam a capite se membra diffundunt, atque ita in suo singula queque officio deseruiunt, ut nullatenus ab unitate capitis in ipsa etiam administrationis sue diuersitate resiliant, sed ita membrum membro cohereat, atque in tantum omnia unum fiant, ut in uno omnia patiantur, atque in unius gloria omnia glorificentur. In hac summa  unitate, omnium creatrice, omnium uiuificatrice, que omnia continet, omnia implet, Trinitas sancta subsistit; in hac se Dei Filius filio hominis in eadem persona uniuit. Hoc unitatis bonum ipse summe bonus, non solum terrenis omnibus, sed et ipsius pietatis officio, nec cuilibet sanctorum, sed et ipsi sancto sanctorum exhibito preferebat, quando dicebat: Maria optimam partem elegit, que non auferetur ab ea. Susceperat enim Martha Dominum, ut religiosa femina, ut deuota discipula, ut benigna hospita, ideoque sollicita erat circa ea que erant religionis, que deuotionis, que hospitalitatis. Ipsa domina, ipsa ancilla, ordinabat, festinabat, preparabat, ministrabat. Sed quia multa erant que hospitalitas tam pii domini, tam cari magistri  exigebat, feruebat, discurrebat, anhelabat, et quia ad singula queque occurrere non poterat, pondere sollicitudinis pressa, anxiabatur, turbabatur. Interpellat ergo anciila dominum, discipula magistrum, et contra sororem iudicem postulat, quem hospitem susceperat. Non est, inquit, Domine, non est tibi cure, quod soror mea reliquit me solam ministrare? Dic ergo illi ut me adiuuet. Sedebat enim ad pedes Domini Maria, alimentorum uerbi pie auida, curasque omnes transitorias ac superfluas, tanquam importunas oculis muscas, manu discretionis abigens, unum illud, quod necessarium erat, ab ipso unitatis fonte hauriebat. Circumuolitabat os Christi prudens apicula, et ex labiis eius, cuius spiritus super mel dulcis erat, fauum distillantem sugebat: et quidquid  officiosa audiendi sedulitate rapere poterat, in aluearium cordis conuehebat. Itaque uerbi dulcedine admodum oblectata, ac ueri frumenti adipe saginata, murmurantem sororem aut non audiebat, aut dissimulabat, non leue reputans damnum suauitatis intime, querule sorori uel momentum aurem commodare. Dissimulata igitur interpellantis aduersum se Dominum sororis querimonia, quia cum beato Iob suspendium elegerat, ab ore Christi pendebat, de labiis eius defluentibus affluebat deliciis mentis, comtempto murmure uentris. Sed Dominus, qui a sorore contra sororem iudex interpellatus fuerat, in utramque partem sententiam temperat; et sic unius desiderium prefert, ut alterius studium non uituperet. Nouit enim Dominus quia etsi dulcior est fructus  radice, trahit tamen dulcedinem fructus ex radice. Ita quamuis premineat contemplatio actioni, plurimum tamen suffragatur pia actio contemplationi. Oportet enim ut primo in studio sancte operationis se exerceat, quisquis ad culmen contemplationis ascendere desiderat. Martha, inquit, Martha, sollicita es, et turbaris erga plurima; porro unum est necessarium. Sollicita es, turbaris, distenderis; fugacia sunt, que apprehendere niteris. Per rimas curarum effunderis, et exhaustam te quereris? More torrentis arua rigantis lutum contrahis et contristaris quia turbaris? Agrum cordis opere pietatis rigas, rigando fecundas, sed oculum puluere sollicitudinis turbas. Porro unum est necessarium. Unum non diuiditur,  non turbatur, in diuersa non rapitur; unum idem semper permanens, alieno nunquam puluere sordet. In hoc uno quandiu homo pede immoto constitit, nec circuncisionis iniuriam subiit, nec baptismi gratiam requisiuit. At ubi ex ueneno peccati frutices illi pessimi pullularunt, ad resecanda noxia cultellus petrinus est adhibitus, et postquam ex curis seculi turbine diaboli puluis conuolutus, facies nostras imagine Dei splendidas fedauit, unda salutaris que ablueret de latere Christi manauit. Unum ergo est necessarium. Hec est pars optima, hanc elegit Maria, hec non auferetur ab ea. In huius unitatis stabili atque immobili firmitate Christiane professionis fundamenta subsistunt, fides scilicet atque baptisma, et ipsa spiritualium filiorum  spiritualis mater Ecclesia. Quia enim unus Deus et unus est Dominus, necesse est ut et una sit, in omni gente et natione, uere fidei confessio. Et cum una sit in Christo per Spiritum sanctum filiorum Dei adoptio, necesse est ut et uniformis sit omnium in eamdem adoptionem regeneratio. Hanc unitatem in diuersis gentibus, diuersis etatibus, diuersis quoque Christiane religionis professionibus idem Spiritus conciliat, ut sicut multa membra formis et officiis diuersa, unum corpus per eumdem Spiritum efficiunt, ita et diuerse gentes, etates ac professiones, per eumdem adoptionis Spiritum in unitatem corporis Christi conueniant. Ideo et in sacramento sanguinis Christi aqua uino miscetur, quia in sacramento Christo coniungimur, adeo ut  qui fideliter sumit, ipse quoque unum cum eo fiat, ipso attestante, qui de carne sua ita pronuntiat: Qui manducat carnem meam, et bibit sanguinem meum, in me manet et ego in eo. Ita fit ut patienti compatiamur, morienti commoriamur, resurgenti conresurgamus, simulque cum glorificato glorificemur. Ad hanc igitur glorie participationem diuina miseratione puluis assumptus, ex ipsa assumptionis sue colligat gloria, quanta assumentis sit gratia, quia ex nulla alia, ut arbitror consideratione, sic elucet splendor et magnitudo gratie, quam ex humani meriti et diuini beneficii collatione.

Quando ergo passionis Christi et redemptionis nostre mysteria celebramus, non solum gestorum seriem pia memoria recolamus, sed et nosipsos uitiis  et concupiscentiis crucifigamus, ut in nouum hominem, sepulto uetere, cum Christo resurgamus. Christus enim resurgens a mortuis, ait Apostolus, iam non moritur, mors illi ultra non dominabitur. Quod enim mortuus est peccato, mortuus est semel, quod autem uiuit, uiuit Deo. Et quasi sciscitantibus cur ista intulerit, ita et uos, inquit, existimate uos mortuos quidem esse peccato, uiuentes autem Deo in Christo Iesu. Ita existimate uos mortuos esse peccato, Christus enim semel mortuus est peccato, id est ad destructionem peccati, non sui quod non habuit, sed totius mundi, quod moriendo abstulit. Debitum namque peccato supplicium, mors est. Cum ergo debitum peccati innocens soluit, qui peccato nichil debuit, eos qui obnoxii erant et peccato, et  peccati supplicio eripuit. Tantum namque erat unius mortis Christi pretium, quod totius mundi adequaret, imo preponderaret debitum. Necesse itaque iam non est ut secundo moriatur, qui semel mortuus, non solum precedentium delictorum, sed et futurorum, sanguinis sui conscriptione deleuit chirographum. Ait ergo: Ita et uos existimate uos mortuos quidem esse peccato, uiuentes autem Deo, in Christo Iesu. Sicut Christus semel mortuus est ad destructionem peccati, ita et uos peccato semel moriamini, ut ultra in uobis iam non uiuat, nec regnum sicut hactenus in uobis obtineat. Peccatum enim non uiuit, quando in nobis consensum non inuenit, quando suadenti non cedimus, quando irrumpere uolenti libere contradicimus.  Debet ergo amator Christi, imitator passionis Christi semel peccato, semel mundo mori, ut peccato mortuo, uita Dei in nobis, uita succedat eterna. Hoc est enim Deo uiuere, eternaliter uiuere, uirtutibus studere, retro non respicere, in ea que ante sunt se extendere, nec a persequendi unquam studio desistere, donec uoti compos dilectum anime sue mereatur apprehendere. Hoc est itaque Christo commori, peccato semel mori; hoc autem Christo consurgere, Deo, ut diximus, uiuere. Hec resurrectionis prime gloria, et hec beata in corruptibili adhuc corpore uita donum est gratie, et prerogatiua illius eterne et immarcessibilis glorie. Impossibile est enim quempiam in futuro corpore resurgere ad gloriam, qui in presenti a somno peccati  animo euigilare noluerit ad uitam. Sed in omni disciplina spirituali laboriosa sunt primordia, iucunda nouissima, quia ad uesperum demorabitur fletus, et ad matutinum letitia. uespera si quidem mortalitatis nostre quando bonorum operum semina iacimus, exsilii nostri erumnam, et prolixiores ignorantie umbras deflemus: illucescente uero matutino spei nostre, ac sole iustitie coruscante, quando de exiguo labore uberes fructus gratie messuerimus, letitia inenarrabili exsultabimus. Ideo et Dominus noster, qui hora nona declinante iam die ad uesperum tradendo spiritum mundo intulit luctum, resurrectionis sue gaudium distulit in matutinum, ut fletum uespertinum consolaretur, imo aboleret per gaudium matutinum. Ad hoc namque fletum nostrum  in se transtulit uespere passionis sue, ut matutino resurrectionis sue, discussa nebula tristitie nostre, gaudium nobis infunderet glorificationis sue. Benignus enim magister discipulorum animos passionis sue amaritudine turbatos intuens, et de auferendo a se tam pio preceptore merentes, data comparatione pregnantis mulieris dolentes ita consolatus est: Mulier cum parit tristitiam habet, quia uenit hora eius. Cum autem peperit puerum, iam non meminit pressure propter gaudium, quia natus est homo in mundo. Et que sit pregnantis mulieris tristitia, aut de nato puero, que letitia, subiiciens, et uos igitur, inquit, nunc quidem tristitiam habeuitis, iterum autem uidebo uos, et gaudebit cor uestrum, et gaudium uestrum nemo tollet a uobis. Tradito  ad mortem Domino, et amare preuaricationis nostre calice potato, mulier hec sancta, sancta uidelicet Ecclesia, que sponso suo eiusdem spiritus inseparabili erat caritate uincta, per os dilecti sui gustum in se traxit amaritudinis: et cum patiente patiens, et morienti commoriens, clauis doloris transfigitur, et quod ille passionis, hoc ista doloris acerbitate patitur. Nullo enim pacto fieri potest, ut cum quo est illi una caro et idem spiritus a dolore eius sit illi affectus extraneus: Et erunt duo in carne una, sacramentum hoc magnum est, ego autem dico in Christo et in Ecclesia, ait Apostolus, et, qui adheret Domino unus spiritus est. A doloris ergo spiritu mulier hec sancta concipiens tristitiam habet, et ut  turtur solitaria, comparis solatio destituta, penetralia cordis et communis thalami secretum questibus replet. Altum namque gerens sub pectore uulnus amoris, pascitur ut merens lacrymis et pane doloris. Lustrat omnia, circumspicit uniuersa et desiderii igne liquescente anima, ipso quo affligitur interim desiderio pascitur. Aestum desiderii lacrymis temperat: et quia dilecti sui faciem uidet propter se sputis illitam, faciem lacrymis ubertim rigans, gratiarum hostiam iam dilecto immolat. Sed resurgente Domino, et stola immortalitatis glorificato, de conceptu doloris parit spiritum exsultationis: saccum luctus scindit, pallio gaudii se induit, et propter gaudium glorificationis iam non meminit pressure passionis. De splendore resurgentis exsultat,  de gloria triumphantis tripudiat, nec iam dolet, imo gaudet se ad tempus amisisse, quem tam gloriosum, totque spoliis insignem meruerit recipere. Gaudet in carne sua triumphatum mortis principem, gaudet in Domino primam corporis sue portionem cum triumplu pompa ad Deum Patrem ascendentem, spe inconcussa confidens, eo se in membris omnibus subleuandam, quo in capite suo iam se gratulatur exaltatam. Gaudet iam in capite completum, quod in membris sperat quandoque complendum. Absorpta est mors in uictoria, et uicte insultans que se uicerat gloriabunda ingeminat. Ubi est, mors, uictoria tua? Ubi est, mors, stimulus tuus? Ubi est nunc stimulus ille peccati, quo pungebas, quo uulnerabas filios  meos, iugo seruitutis tue ex debito prime preuaricationis astrictos? Ubi est nunc illa insolens gloriatio tua? Uniuersam terram ego congregaui, et non fuit qui moueret pennam, et aperiret os et ganniret? Ecce terra illa Domini sui rigata sanguine, cultori suo fructus affert iustitie, que sub te cultore spinas afferebat idololatrie. Respice nunc an in hominibus inuenias, qui pre formidine tua pennam mouere audeat. Respice nunc, si tamen preuales pre confusione, impudoratos uultus attollere; quis sit ille homo, qui de inferis tam libere euolat, et celestia tam potenter penetrat. Iste est ille inter mortuos liber, qui cassibus tuis pede innocentie ruptis, non solum liber euasit, sed et fideles suos malitie tue dolis irretitos, te uidente ac stridente, nec tamen  contradicente extraxit. Ecce pennam mouet, ecce alis plaudit, nulloque corruptionis pondere pregrauatus, libero alarum remigio ethera sulcat, ac stupentibus ipsis supernis uirtutibus nouo et inaudito miraculo dextere Dei Patris homo se sociat. Ecce ora infantium et lactentium aperit, et in ore eorum laudem perficit, et ex ore eorum non tam gannit quam garrit, fraudem tuam elusam, et uirtutem tuam elisam. Ubi est ergo, o mors inimica, ubi est uictoria tua? Ubi est gloriatio tua? Exclusa est, attrita est, nichili facta est. Mulier igitur sancta et mater gratia, que in dolore parturit, gaudium parit, non gaudium, quod ad horam letificet, et transeat, sed quod omnes  anime affectus occupet, et in eternum maneat.

Libet nunc intueri, libet et admirari opus gratie, et in extrema manu operis, industriam predicare artificis. Extrema enim manus operis indicat, quanta artis peritia artifex polleat. Intuemini nunc, o filii gratie, et respicite in auctorem gratie, et humanam naturam, unde assumpserit, et quo prouexerit agnoscite. Hec est enim natura illa bene quidem ab artifice Deo creata, et ex limi mollitie igne diuine inspirationis ad eternitatem solidata, que si pedi superbie uetitum presumendo innisa non fuisset, ab eternitatis sue stabilitate, manu peccatoris mota non fuisset. Sed ubi a feruore diuini amoris ad frigus et umbram uiperee persuasionis declinauit, diuino igne destituta, gelu peccati  est contracta, ac demum diuine animaduersionis dictante sententia in pulueris uilitatem morte conterente resoluta. Cepit itaque miser homo puluis factus instabilis, diabolice tempestatis turbine raptari, et ad prerupta uitiorum atque errorum uiolenter impelli atque allidi, adeo ut de uase illo fictili et lagena celestis figuli, ne testa quidem esset residua, que iuxta propheticum eloquium ad portandum de incendio igniculum, et hauriendam de fouea aquam esset idonea. Heccine est, miser ac miserande, illa beatitudo tua, a seductore tibi promissa? Heccine est illa diuinitatis tue gloria? Inanis erat, cui aurem stulte commodasti serpentis sibilus, ideoque et tu inania captando misere illusus, nec quod sperabas obtinuisti, nec quod possidebas  retinere potuisti. Deus enim, quod rapina appetebas, esse non meruisti; et quod eras, immortalis scilicet, permanere non potuisti. Nec hoc dixerim, ut miserie nostre miser ipse insultem, sed ut miserie nostre magnitudinem insinuem, ut diligentius inspecta deformitate materie, amplius miremur potentiam reformantis nos gratie. Neque enim magne est industrie ex electo auri metallo pretiosum uas cudere, sed ex uili qualibet et abiecta materia uas formosum educere, hoc artis egregie, hoc laudis est eximie. Placuit itaque benigno figulo uas suum contritione ualida contritum, et in cinerem resolutum, celestis rursum gratie imbre compluere, et in massam compingere, ac de fragmentis uasis antiqui nouum  uas priore pretiosius restituere. Sed ne rursum posset dissolui inundatione torrentis turbidi, atque alluuione peccati, fornacem crucis adhibuit, accensoque passionis igne perualido, crudum uas intulit, quod quia Spiritus sancti opere compactum atque formatum erat, nequaquam in igne crepuit. Sed quid dico non crepuit? Non solum enim collatum diuinitus fortitudinem in igne conseruauit, sed et de igne purius euasit, quia qui imperio Patris crucis opprobrium sustinuit, dono Patris celi terreque potestatem obtinuit. Resurrectionis namque gloria clarificatus, eiusdem glorificationis modum discipulis suis testibus futuris insinuans ait: Data est mihi omnis potestas in celo et in terra. Data est mihi, inquit, et uide quomodo potestatem suam gratie  ascribit, quam datam sibi esse asserit. Et cum omnia in Patre possideat, et cum Patre omnia tribuat, nichil de diuinitatis sue potentia memorat, sed ad largientis gloriam accepte potestatis refert gratiam. Extende itaque nunc, o amator et inquisitor gratie, angusti, inquam, cordis sinum latius extende, et de hac tanta amplitudine quantum potes collige: quia tam amplum donum gratie nullo sinu humane angustie totum poteris includere. Data est mihi, inquit, omnis potestas in celo, et in terra. Quis hoc unquam de puluere futurum crederet? Humana namque natura, que diuine sententie impetu in puluerem morte resoluitur, quod futura est, etiam antequam fiat recte puluis dicitur. Quis igitur unquam hoc de puluere crederet, quod potestatem celi et terre acciperet?  Quis putas, quantus putas est iste artifex, qui puluerem aridum et instabilem sic compingit, sic solidat, tantum exaltat, ut non solum terrenis, sed et celestibus eum preficiat? Quid putas de electa materia artifex iste faceret, qui de uili ac pene nulla tanta facit et talia? Sed artifex noster materia nec uili, nec pretiosa indiget, cui pia uoluntas sua materia est ad omnia sufficiens. Quantum igitur Deo homo debet, cuius dono in capite suo et celo presidet? Hec est magnitudo gratie Dei uere inestimabilis, uere incomprehensibilis, per quam humana natura super omnem principatum et potestatem angelice dignitatis est exaltata. Hoc miraculum terris inauditum, celis erat insolitum, ut homo celestia non curru igneo, non angelico adminiculo,  sed uirtute sua potenter ascenderet, ac stupentibus thronis et dominationibus, dextere Dei Patris equo iure in eternum conregnaturus seipsum coniungeret. Hoc miraculo tam magno, tam insolito, stupefacta dignitas angelica, aliis precurrentibus et inclamantibus: Tollite portas, principes, uestras, et eleuamini, porte eternales, et introibit rex glorie Quis est, inquiunt, quis est iste rex glorie? Quis est, unde est? Regem glorie Deum nouimus, homo est iste, quem cernimus. Unde ergo hec nouitas? Unde homini cum Deo regni et glorie equalitas? An forte et hoc opus est omnipotentis gratie? An forte gratia ipsa, que nos in gloriam istam creauit, hominem quoque in Deum glorificauit? Hec est illa,  hec illa plane gratia, que in secreto sapientie Dei nostri a seculis erat abscondita. Hec est, que ab eterno latuit, que in tempore opportuno prodiit: que quante sit clementie, quanteue potentie, demonstrat, quando hominem in Deum exaltat. Hec est uere immutatio dextere Excelsi. O quam clementer conuersa, o quam feliciter immutata est tristis illa hominis sententia: Terra es, et in terram ibis, qui in Deum assumptus ad Deum transiuit, et ad dexteram Patris Deus et homo consedit. Quamuis enim utraque natura in sua proprietate sit inconfusa, tamen eadem persona a se inuicem utraque permanet indiuisa. Hec est igitur immutatio dextere Excelsi. Ecce hominem cui terra sua, dictante equitatis sententia, spinas et tribulos germinabat, iam celum  et terra supplex adorat. Ecce natura illa, que obscura olim erat et contemptibilis, quia peccatrix, iam super omnia emicans, omnibus est uenerabilis quia omnium iustificatrix. Hanc ergo et nos iure honoramus, iure adoramus, quia sic assumpte, et in hoc glorificate, ipsi quoque debemus quidquid sumus. Congaudendum est igitur nobis tanquam seruis, tanquam uicinis, tanquam amicis: seruis conditione, uicinis contemplatione, amicis deuotione. Congaudendum est nobis, et congratulandum pio pastori, qui pro ouibus suis animam suam posuit, qui ouem centesimam ad restaurandam nostre integritatis summam de ore leonis semiuiuam eruit, qui in uno opere causam nobis prestitit triplicis letitie. Prima quippe et precipua nobis orta est  letitia, de ipsius regis nostri uictoria; secunda, de consortis nostri redemptione; tertia, de integritatis nostre restauratione. Triumphus iste regis nostri eo magis est gloriosus, quo magis insolitus; quia cum semper in prelio uirtute utrinque certetur, contrario modo regis nostri uictoria infirmitate completur. Neque enim dignatus est cum inualido hoste maiestatis sue uirtute decernere, sed crudeli tyranno hominem captiuum aliquando suum opposuit, et per captiuum captiuatorem obtinuit. In hac ergo Redemptoris nostri et nostra in ipso glorificatione, diuine supereminet excellentia gratie, que nullo pacto maior esse posset, nisi forte  Deo maius quid inueniri posset. Miremur itaque in uno eodemque Domino nostro Iesu Christo et assumpti  gloriam, et assumentis gratiam; sciamusque per oblatam gratiam pertingendum nobis ad promissam gloriam. Proposita est merces labori, immensa exiguo, eterna momentaneo; adoptio cum Unigenito, sempiterna cum Patre regni possessio. Tantum ut hortantem nos Apostolum audiamus, et gratiam Dei nequaquam in uacuum recipiamus. Tunc enim in uacuum gratiam Dei recipimus, cum gratie Dei non cooperantes condignas Deo gratias non referimus. Tunc in uacuum gratiam Dei recipimus, cum tempus acceptabile, diesque salutis absque aliquo salutis nostre emolumento percurrimus. ue autem homini qui in uacuum gratiam Dei recipit, qui opus misericordie Dei in seipso ad nichilum redigit, qui consilium  salutis sue dissipat, qui chirographum redemptionis humane perdite uiuendo euacuat. Filiis enim perditionis opus redemptionis erit, quasi non fuerit; imo, quod est grauius, incendium gehenne et damnationis eis erit cumulus. Melius namque fuerat uiam ueritatis non agnoscere, quam post agnitionem retro redire. Sed sanctorum pedes, testante Ezechiele, pedes sunt recti, gressus firmi, et de peritura Sodoma angelica uisitatione educti, atque uxoris Lot exemplo edocti, nec ad ardentem retro Sodomamaciem mentis conuertunt, nec ad lubrica carnalium uoluptatum boni operis gressum reflectunt. Illa enim, quia retro feminea curiositate respexit, in statuam salis obduruit, que licet sibi duritiam lapidis ex pena preuaricationis contraxerit, lambentibus tamen  ex gustu salis sapientie condimentum tribuit. Pestilente namque flagellato, stultus sapientior erit. Et hoc donum est gratie, ut sapienti stultus seruiat, penaque reproborum electos ad uitam erudiat. Sancti igitur Sodomitice habitationis, et sulphurei fetoris pertesi ad montana contendunt, et in anteriora quotidiano seipsos profectu extendunt, donec anhelo cursu ipsum uerticem montium occupent, et quem cursus sui habuerant adiutorem, habeant et remuneratorem. Sed quia gratia ipsa de qua agimus speciale est donum sancti Spiritus, et ab initio Dominice Incarnationis ad gloriam usque Resurrectionis atque Ascensionis per ipsius gratie uestigia peruenimus, restat ut et de effusione ipsius sancti Spiritus, que ipse inspirare dignabitur, memoremus.  Sed iam claudendus est sermo, nec infundi debet pleno iam uasculo ipsius gratie plenitudo, sed proprio reseruata principio, tomo consignanda est septimo. Congruit etiam iam quam maxime sacramentum numero, ut quia in donis suis septiformis est Spiritus, laudes eius sacratus ei canat numerus. Licet enim sequens Tomus in summa totius sit duodenarius, in diuisione tamen qua quinque tomos sacramento ueteris Testamenti sequentes, septem Nouo Testamento assignauimus, inuenitur septimus, in honorem ipsius septiformis sancti Spiritus, cui est cum Deo Patre et unigenito Filio eius Domino nostro Iesu Christo honor et gloria per infinita seculorum secula, Ame



PRAEFATIO IN LIBRUM DUODECIMUM.


 Imminente iam annua exspectatione aduentus sancti Spiritus, extremam manum presenti opusculo impositurus, ipsius summi artificis angelorum atque hominum eruditoris gratiam humillimis imploro precibus, ut trepidantem manum ad normam sapientie sue dirigat; et opus nomini suo deuotum, digne seipso compleat. Qui enim barbam Aaron unguento infundit, quod a capite defluit, nec oram uestimenti eius ab infusionis sue largitate immunem derelinquit. Cum ergo barbam nostri Aaron rore unguenti stillantem uideamus, effusi liquoris stillicidium, nos tenues fimbrie uestimenti eius exspectamus.  Sicut autem barba hominis uirilis indicium est roboris, ita et fimbrie de uestimento dependentes, totius uestimenti plenitudini ornamento sunt atque decori. Cuius mysterii latitudo nec angusto includenda est prefatiuncule, nec breuitas prefatiuncule in latitudinem extendenda allegorie. Latitudinem itaque mysterii campo suo reseruemus, fessisque membris olei salutaris infusione perunctis, et in pristinum robur neruis et ossibus unctione diuina reparatis, exiguum, quod restat, cepti itineris, ipsa quam predicamus gratia duce, carpamus.



LIBER DUODECIMUS.


 Extremam huius operis partem ingredienti propheticum illud de barba Aaron testimonium in ipso mox prefatiuncule limine se obuiam tulit, cuius explanationem latius disserendam in presentis tomi latitudinem distuli. Aaron igitur ille primus in lege pontifex, legalibus ceremoiis in typo futuri deseruiens, typum Redemptoris nostri prefert, cui iurauit Deus Pater, nec super iuramento eum penitet: Tu es sacerdos in eternum secundum ordinem Melchisedech. Neque enim necessitatem habet quotidie in alieno sanguine exemplaria uerorum sancta sanctorum ingredi, qui eterna redemptione inuenta, semel introiit in sancta, pontifex factus et hostia, qui solus in humano genere inuentus, in suis innocens ad exhaurienda aliena delicta hostia factus es  idonea atque sufficiens. Nec necesse habet pontifex noster pro populi sui ignorantia alienum sanguinem fundere, qui totius mundi delicta sanguinis sui pretio estimans, longe adhuc supereminet atque preponderat. Consummata igitur in ara crucis hostia redemptionis, in ipsa sanctorum sancta introiit, ac uultui Dei Patris propitiator pro nobis astitit, antiquam serui contumaciam per spontaneam filii expians obedientiam. Quid enim esset quod clementissimus Pater non ignosceret, cum unigenitum Filium suum premisso libamine passionis sue pro reis supplicantem cerneret? Cuius delicti supplicanti Filio non indulgeret ueniam, cum quo eamdem ab eterno possidet uoluntatem, eamdemque substantiam? Quomodo Unigenito suo hereditatem suam inique prereptam,  iuste redemptam libere non restitueret; cui et consessum dextere annueret? Glorificato igitur capite nostro, atque oleo exsultationis pre participibus suis perfuso, barba nostri Aaron, que dudum rore uerbi irrigata effloruerat, salutaris olei stillicidio infundenda erat, ut barba circumfusa ori tanquam domestica uerbi defluentis olei gratiam prima exciperet, ac sic demum in subiectam uestem salutaris ille se liquor diffunderet. Nec ab hac inundatione olei sacra ora uestimenti immunis remanere poterat, que licet extrema totius uestimenti plenitudini firmamento erat. Barbam autem nostri pontificis super apostolis intelligimus, uestem in reliquis credentibus, extremam uestimenti oram, super humilitate  nostra interpretari utinam uere possemus! Lenitatem autem olei atque pinguedinem, gratiam interpretamur Spiritus sancti, qui a capite in barbam defluxit, quando eum a Patre discipulis Dominus noster iehsu Christus, sicut promiserat, misit. Ita enim S. Lucas Actuum apostolorum conscriptor de eo commemorat: Dum complerentur dies Pentecostes, erant omnes discipuli pariter in eodem loco, et factus est repente de celo sonus tanquam aduenientis spiritus uehementis, et repleuit totam domum ubi erant sedentes. Et apparuerunt illis dispertite lingue tanquam  ignis, seditque supra singulos eorum Spiritus sanctus. Et repleti sunt omnes Spiritu sancto et loquebantur uariis linguis, prout Spiritus sanctus dabat eloqui illis. Factus est repente de celo sonus, quia Spiritus sanctus adueniens, celestia sunt, que docet. Iste est ille spiritus uehemens, in quo naues Tharsis Dominus conterit, cuius omnipotentie uis nulla obsistit, qui dum carnalium corda concutit, turrim superbie atque omnem structuram peccati a fundamento subruit. Necessarius autem erat ignis diuine inspirationis ad resoluendum frigus humane infidelitatis, ut corda apostolica humani timoris gelu torpentia diuini amoris flammam conciperent, ac sic demum alieni erroris stipulam linguis igneis exurerent. Quia ergo hec patranda erant Spiritus sancti  aduentu et gratia, in linguis igneis uisus est inuisibilis, ut monstraretur ex rebus uisibilibus quid intus ageret, qui aduenerat inuisibilis spiritus. Natura namque ignis exurit, inflammat et illuminat. Amor autem Dei, qui ignis est deuorans, exurit noxia, inflammat gelida, illuminat tenebrosa. Exurit ueterem hominem cum sordibus suis, inflammat torporem humane imbecillitatis, illuminat cecos ac reducit in uiam ueritatis erroneos. Ignis itaque iste salutaris, ubi corda discipulorum inuasit, ad perhibendum testimonium Christi facibus amoris inflammauit, et ne preconii Christi exsors remaneret barbaries gentium, accepto spiritu precones fidei linguis loquuntur omnium. O miranda in docendo Spiritus sancti potentia, qui articulo unius hore uix  integre, et omnem ueritatem discipulos docet, et ad testificandum, robur fidei atque animi constantiam confert! O inestimabile donum, et incomparabilis gratia! Apostolica cohors, que a facie furentis populi passione Domini territa fugerat, et ob metum Iudeorum in conclaui delitescebat, uirtute ex alto induta subito emicat, et prophetali cuneo in testimonium assumpto, auctorem uite esse eum qui mortuus fuerat, libera confessione predicat. Ecce ut et illud Salomonis inferam, lepusculus plebs inualida, qui ad sonitum ingredientium antea pauidus trepidabat, ubi cubile suum in petre fortitudine collocauit, instar leonis de cubili ad predam in impetu spiritus, fame sancti desiderii urgente se  suscitat. Iam nullius occursum metuit, imo in occursum hostium Christi audacter ruit, clamans et rugiens, conculcans et comminuens: ac tot millia bestiarum saltus, solo rugitus sui terrore sternens. Quantus putas erat ille rugitus Petri apostolorum principis, quam magnus, quam terribilis, cum de Spiritus sancti effusione ad confluentium ac stupentium turbas habita concione, tria millia infidelium sermone strauit, numeroque fidelium confessione nominis Christi adunauit: Quantus et ille rugitus, quando solidatis basibus,  plantisque unius claudi ad inuocationem nominis Christi solidate sunt quinque millium bases et plantate in fide Christi. Cuius dono? cuius auxilio? qua demum uirtute aut sapientia patrata sunt hec omnia? Nunquid humana? Imo ipsius concionatoris gratia, atque intus presidentis iudicis, ac de ore apostolico gladium utrinque acutum uibrantis, peracta sunt potentia. Non enim uos estis, ait Dominus, qui loquimini, sed Spiritus Patris uestri. Quis tamen hoc de Petro crederet, ut quem uilis ancillula iaculo lingue strauerat, uerbo tot millia Christo substerneret? Quis crederet columnam ariete timoris in foueam negationis deiectam, in antiquum fortitudinis sue statum restituendam? Sed trina confessione erecta, que trina fuerat negatione deiecta firmius  stetit, atque in lapsu suo quomodo labentibus succurreret didicit. In cuius, ut ita dixerim, momentaneo lapsu pius pastor gregi suo pie consulit, ut humana presumptio labente Petro trepidet, et imbecillitas prolapsa resurgente Petro non desperet.

Sed ut ad principium redeam, et ad ipsam de qua agimus gratiam rursus respiciam, ab illo iam tempore in omnia membra corporis Christi copiosius stillauit cornu salutaris olei, et in totam mundi latitudinem latius diffusa est gratia Spiritus sancti. Filiis enim regni degenerantibus, et in tenebras exteriores eiectis, a quatuor plagis celi, ad nuptias celestis regis pauperes ac debiles erant colligendi, qui Iudaice perfidie locum supplerent, et inter duodecim tribus olim repromisse benedictionis sortem  acciperent. In semine tuo, inquit Deus ad Abraham, benedicentur omnes gentes. Benedictione itaque ista a Deo patre in Christo Iesu per Spiritum sanctum in omnes gentes effusa, cepit gentilitas uoce uocantis Domini audita, de inuitatione sua gratias agere, sordes idololatrie fonte baptismatis abluere, et antique nuditatis confusionem, noua innocentie stola atque nuptiali caritatis ueste contegere. Et insonante tuba euangelica: Penitentiam agite, appropinquauit enim regnum celorum; et illa Apostoli, preterit enim figura huius mundi, cepit pretereuntem quasi iam preteritum contemnere, et florentem ut aridum eque diligere. Pede namque fidei super stabilitatem petre inconcusse innixo, atque oculo cordis in oculos  dilecti sui irreuerberata acie defixo, nec quod preteriret nouerat, nec quod deficeret amare iam poterat. Quomodo enim torrentem labentis seculi sentire poterat, que eterno infixa erat? Quomodo fedum quid amare poterat, que superno regi, claritatem solis pulchritudine uultus sui obnubilanti, desponsata erat? Quomodo ad gustum amoris huius seculi felle amariorem, labia sua osculo celestis sponsi sanctificata, uel admouere poterat: que in mensa cordis dilecto suo inferente mel diuinum edebat? Cepit itaque eternorum desiderio temporalia fastidire, atque de hac turbulenta tempestate ad portum eterne quietis anxie quotidie suspirare, ac peregrinationis sue tedio affecta, apostolicum illud querulo gemitu eiulare: Miser ego homo, quis me liberabit  de corpore mortis huius? Et in dilecti sui pectus, caput languida reclinans, ac desiderii sui estum future consolationis umbra refrigerans, Gratia, inquit, Dei per Iesum Christum Dominum nostrum. Non meritum, non legis opera, sed gratia solum. Per quem? Non per hominem, non per legislatorem, non per ipsam denique legem, sed per Iesum Christum, qui legem condidit et hominem. Inde euenit ut constantia piorum eternorum inflammata desiderio, tyrannorum minas rideat, diuitias et dignitates repromissas respuat, tormentaque carnificum ingressum sibi regni pandentia, leti sustineant, candentesque ferri machinas eterna sibi refrigeria conquirentes, ultro conscendant. Unde hec uirtus hominis: unde hec constantia animi? Unde hec constantia hominis ut  qui dudum folia uerborum, tyrannico furore agitata pauescebat, nunc uincula et uerbera, nunc carceres et cruces, sartagines et laminas-ardentes, ardente interius flamma sancti Spiritus, non pertimescat? Tua, o Christe, tua, inquam, hec omnia operatur gratia; que sic gratis omnibus datur, ut nullius unquam merito, nullius desiderio preueniatur, sed omnes ipsa preueniat, omnibus ipsa subueniat, omnibus prestet, ut perueniant. Testantur hoc ipsum uerba ipsius Domini, ubi fideles seruos digna mercede remunerans, amicorum eos gratia, et uocabulo honorificat. Iam non dicam, inquit, uos seruos, quia seruus nescit quid faciat Dominus eius. uos autem dixi amieos, quia omnia quecunque audiui a Patre meo, nota feci uobis. Proprium est amici diligenter  obseruare animum amici sui. Unde et amicus, quasi animi custos dicitur. Iure ergo fideles ministros amicitie sue preconio honorat quibus que a Patre audierat, secreta crediderat. Sed ne infirmus animus quod Dei erat sibi ascriberet, et suo se merito ad hanc amicitie Dei gloriam peruenisse crederet, monet eos ad principium uie post tergum oculos reducere, ac diligenter attendere; quo monstrante uiam inuenerint, quoque preeunte eo usque peruenerint. Non uos, inquit, me elegistis, sed ego uos elegi, et posui uos ut eatis, et fructum afferatis, et fructus uester maneat. Igitur amicitie priuilegium eligentis est donum, non electi meritum. Fructus quoque inserte uirgule munus est inserentis agricole. Gratie  itaque est quod elegit, gratie quod posuit, gratie quod fructum contulit, gratie quod ad maturitatem usque perduxit. Quidquid ergo in homine uirtutis, aut studii spiritualis emicat, de hoc fonte pietatis manat. Cuius rei cum tot pene sint testes, quot fidei professores, libet tamen duos de multis ad medium deducere: in quibus eo clarius fulget subsequens gratia, quo nulla eorum precesserunt merita.

Primus itaque ingrediatur Paulus apostolus, Christiane fidei aliquando expugnator, nunc autem propugnator fortissimus, gratieque Dei assertor fidelissimus, cuius si inspicias opera, inueniuntur iram potius meruisse quam gratiam. Qui filo ductus occidentis littere, spiritum uiuificantem conatus  est exstinguere, legem quidem à Deo per Moysen datam esse sciens, sed figuris et ceremoniis uelatam esse nondum recte intelligens. Nec aduertebat quam absurdum esset credere peccata populi pecudis emundari sanguine, nisi subueniente pretio illius sanguinis qui quotidie fide bibitur a credentibus populis. Obscuratus igitur umbra legis, emulari cepit filios lucis, testesque ueritatis asserebat assertores esse falsitatis, ideoque iure perimendos, tanquam legis et ueritatis inimicos. Cepit itaque ut lupus rapax in oues Christi debaccari, presentes suffocare, in absentes seuire, et a principibus sacerdotum epistolas in Damascum petere. Nec poterat rabiem uesanie sue insatiabilis bellua deuoratis satiare, quandiu uel unum superesse sciret quem  suffocare posset. Postquam uero turgido spiritu minas et cedes spirantis traditis epistolis insania principum aspirauit, exsultat, properat, assumptisque eiusdem studii sociis, iter accelerat, ne quod furoris sui detrimentum incurreret, si pigrius iret. Sed quo ruis, immanis bellua? In quem seuis, cruenta bestia? Nescis quia quo celerius curris, in laqueum citius corruis? An ignoras, ut te interim uerbis tuis alloquar, quod patientia Dei ad penitentiam te adducat? De celo tonat, cui de terra bellum irrogas. Patientia clementie abuteris, oportet ut seueritatem iustitie experiaris. Ille Nazarenus, ille crucifixus, cui insultas tanquam mortuo, ceruicem tuam aduersum se erectam lucis perfodiet iaculo. Factum est autem ut eo appropinquante Damasco,  et pusillo grege Christi de celo inuocante auxilium, aduersarium lucis circundaret lux celestis, penas prius a persecutore cecitate inflicta exigens, ac postmodum discussis prioris ignorantie tenebris, errantem uie restituens. Nec prius diuine correptionis uocem audire meruit, quam supplantato pede superbie pronus in terram corruit. Audiuit enim uocem de sursum increpantem terribiliter, cur innocentes, cur supplices deorsum persequeretur tam crudeliter. Saule, inquit, Saule, quid me persequeris? Quid egi? quid commerui? Quando te lesi? quando contristaui? An ideo pro te passus sum, ut hec a te paterer? An ideo manus meas clauis pro te transfigendas tradidi, ut tu uiscera mea gladio transfigeres?  Quid me persequeris? Iam dudum in te mea efferbuisset indignatio, nisi multa esset, que te hucusque seruauit, miseratio. Hac uoce de celo inclamante salubriter monitus et sibi redditus, cepit secum mirari stupidus uox audita quenam esset, cuius esset, unde adesset, quasi dicens: Quidnam hoc est miraculi? Quid audio? uox, que de celo sonuit, persecutionis me arguit. Quis est, qui me arguit? Ego Nazarenus Nazareni illius discipulos, et hoc zelo legis Dei, persequor, et de celo arguor? quid crucifixo cum celo? Quid transgressori legis Dei cum Deo? Sciscitabor tamen quis sit qui me arguit, quia terror audite uocis, et pena inflicte cecitatis terribilem esse, qui loquitur, denuntiat. Quis es, Domine? Splendor emisse lucis Dominum te  esse indicat et correptionis mee pena tam subita potentiam tuam predicat. Quis es, Domine? Ego preter unum alium in celo nescio Dominum, cui hoc zelo et studio meo arbitrabar me deferre obsequium. Quis es, Domine? Dignare teipsum manifestare, quis sis, ut et ego scire possim modum seruitutis. Ego sum, inquit, iehsu Nazarenus, quem tu persequeris. Ego sum ille iehsu, ille Nazarenus, ille tibi despectus, a te irrisus, a progenitoribus tuis crucifixus. Sed durum est tibi contra stimulum calcitrare, quia quo magis stimulo recalcitras, eo amplius calcem stimulo uulneras. Desine ergo, tandem desine, atque furori tuo modum pone, ne si transgressus fueris patientie mee limitem, non iam correptionem merearis, sed perniciem.  Cecitas namque que de nebula increduli cordis offusa est oculis tuis, pena est et supplicium ignorantie prioris, ut, qui me ab unitate Patris perfidie tue mucrone impie absciso, in fide totius Trinitatis caligabas, caliginem impii cordis triduana oculorum cecitate luas. Sed ignorantie tue ueniam tribuo, et perfidie tue tenebras, radiis ueritatis illumino, ut, ablato uelamine et reuelata facie, uideas et agnoscas quem dudum in lege legebas et ignorabas. Saulus autem tremens ac stupens, stupens quidem ignorantie sue profundam cecitatem, tremens uero tremendam colloquentis maiestatem, et reuerentiam Deo exhibet, et obsequium Domino spondet, quidquid benignus Dominus uelit, quid precipiat, supplex seruus interrogat: Domine, quid uis me facere?  Quid uis, Domine, ut faciam, ut, qui persequendo contraxi iram, obsequendo inueniam gratiam? Ne ad merita mea respicias, que damnationi sunt obnoxia; sed ad pietatis tue remedia, que saluti semper sunt proxima. Stulte deceptus, quia carnaliter in lege eruditus, salutis summam in iustificationibus legis constitueram, ideoque in teipsum legislatorem, et ut nunc uere intelligo, gratie auctorem manum intuleram. Disciplinam legis nunc sero intelligo pedagogum fuisse Christiane libertatis, et humana infantia te preceptore prouecta ad perfectionem, necessariam iam non esse legis eruditionem. Quid ergo uis, Domine, ut faciam? Paratus sum, que seruis tuis intuli, ipse perpeti: paratus sum, pro te, quem  subsannabam mortuum, mori. Surge, ait Dominus, surge, et ciuitatem ingredere: ibi ouem inuenies, ipsam magistram audies. Mittitur lupus ad ouem, ut discat mansuetudinem, ut fontem, qui de dextro latere manat, pariter adeant, et, lupo submerso, ouis emergat. Ecce iucundum gratie nostre spectaculum: trahit captiuum ouis lupum. Lingit hispidum, componit hirsutum, lacte potat qui piorum antea sanguinem bibebat. Tactu gaudet ouis, lupus oblitus feritatis

Atque trucem uudum ponens, mansuescit in agnum.
Nec dolet illa suam morbo succumbere curam,
Detrahit ex oculis squamas, uisumque refundit.
Hinc adhibet lauacrum baptismi nomine sacrum.
Quoque perit Saulus, prodit de gurgite Paulus.
 Exaltat itaque neophytum suum Gratia mater in Apostolum, et de fornace probationis purissimum producit uas electionis, ut potum fidei Iudeis propinet et gentibus, quam prius persequebatur in credentibus. Acceptum autem calicem uerbi primum porrigit incredule matri, que quia calice fellis, quem et Domino suo in cruce porrexerat, erat inepriata, potum salutarem respuit, et mittenti et offerenti ingrata. Conuersus igitur ad gentes late diffusas, colligere cepit ex gentibus oues erroneas, ut ex utroque ouili, collectis in unum ouibus, unum ouile et unus pastor fieret, et qui redemerat, ipse pasceret. Sed ne impar inueniretur contumelie obsequium, ab Hierusalem excurrit usque Illyricum; per uicos, per castella, per oppida atque prouincias  nomen Christi disseminans, summamque salutis humane in cultu Christiane religionis consistere, legalibus atque euangelicis allegationibus affirmans. uerbo docet, exemplo suadet, miroque et inaudito caritatis affectu, pro fratribus anathema esse optat, omnes homines sicut seipsum esse desiderat. Alios Christo gignit, alios a fide abortiuos iterum parturit, et ne quid paterne nobilitatis in filiis degeneret, materna sollicitudine satagit. Paruulos in Christo lacte potat, adultos in fide solido cibo roborat; inter illos nichil, nisi Christum et hunc crucifixum se scire iudicat, inter istos de secretis celestibus et mysteriis a seculo absconditis disputat. Inter hec, imo propter hec pietatis studia, uinculis alligatur, uirgis ceditur, lapidibus obruitur, carcere includitur;  sed quia uerbum Dei nec alligari potest, nec includi, epistolis ubique aduolat, actus uite informat; lassos supposita manu consolationis sustentat, pro tribulatione momentanea et felici perseuerantia premia repromittens eterna. Cum infirmantibus infirmatur, pro scandalizatis uritur, et ut breuiter concludam omnia, ut omnes lucrifaciat, omnibus fit omnia. Sed ad hoc nequaquam uas electionis gratie Dei, super mensam opusculi nostri proposuimus, ut apostolice uocationis, sudoris ac passionis, seriem ex integro reuoluamus; sed ut in eius electione atque apostolice dignitatis culmine, intueamur magnitudinem ipsius de qua agimus gratie. Cuius magnitudinem in se et ipse miratur, atque apostolice dignitatis nomine se indignum esse humili confessione  testatur. Nam cum de resurrectione Domini ageret, testesque resurrectionis eos, quibus uisus est Dominus ascisceret: Nouissime, inquit, omnium tanquam abortiuo uisus est et mihi. Ego enim sum minimus apostolorum, qui non sum dignus uocari apostolus, quoniam persecutus sum Ecclesiam Dei. Sed ne ingratus gratie Dei uideretur, collati sibi beneficii reminiscitur, totumque quod est, non meritis suis aut laboribus, sed bonorum omnium largitori tribuit: Gratia, inquiens, Dei sum id quod sum, et gratia eius in me uacua non fuit. Sed et si quis uelit Epistolarum eiusdem textum percurrere, inueniet cum hoc in omni pene epistola agere, ut eos redarguat, qui ex legalibus ceremoniis aut ex operibus  suis gratiam Dei sibi arrogant, et gratie Dei, cui iure subiecta sunt omnia, subiiciat. Quia uero ad finem festinat oratio, que Epistolas eius legentibus in promptu sunt, lectoris fastidio parcens, nunc inserere supersedeo. Sunt et alii catalogo sanctorum quam plures et innumerabiles, in quibus cum pene esset abolitum totius uirtutis uestigium, reformante et instaurante eos gratia, subito in Christi Ecclesia uelut clara fulserunt luminaria. Nihil enim impossibile occurrit omnipotenti gratie, que sepe idcirco desperatos ad uitam reuocat, ut aliis eque desperatis spem reuiuiscendi tribuat. Duos autem me promisi testes exhibiturum, duo de multis millibus, in quibus gratia Dei specialius emineat, quorum cum alterum exhibuerim, altera iam seipsam exhibeat.

 Procedat itaque illa in ciuitate quondam celebri, notissima, notissima dico non fama bona, sed infamia; honestatis opprobrium, pudoris naufragium. De qua, cum constet, qualis fuerit, antequam dominicos pedes lauerit, terserit, unxerit, uideamus de conuiuio misericordie, qualis redierit. Audito enim quod in domo Simonis leprosi salus accubuerit, et ad leprosos usque emundandos oleum gratie defluxerit, horrorem immundissime lepre intus abhorrens, et seipsam quo clarius intuens, eo grauius erubescens, inter conuiuantes pio ream obtulit, et quid quereret, quid peteret, quid opus haberet, lingua tacente lacrymis prodidit. Nouerat enim ad quem uenerat, cui prociderat, quem exorabat, quodque  apud Deum plus dolor cordis quam clamor uocis ageret, atque apud tam pium iudicem lacrymarum citius quam lingue preces obtinerent. Infundendo igitur pedes Domini lacrymis, emundabat conscientiam maculis, et crebro infigendo osculum, sedule deuotionis obsequio, antiquum conciliabat odium. Et quia nec id, quod insensibile erat, a seruitute peccati immune remanserat, idipsum quoque ad satisfactionem peccati, humiliter exhibebat, et pedes, quos lacrymis infundebat, capillis tergebat, quibus antea frequenter quasi quibusdam uinculis, captiuos post se iuuenum greges trahebat. Adhibet et pedibus sancti unguentum nardi pistici, in pistico nardo integritatem commendans fidei. Sic, sic pedibus  Domini peccatrix aduoluta, peccatrix, inquam, sed penitens, sed flens, et seipsam gladio doloris transuerberans, pro peccato suo seipsam Deo hostiam immolabat, quia sacrificium contriti cordis et humiliati a Deo sperni non posse, propheta attestante, non ignorabat. Fungitur itaque in seipsa sacerdotis officio, ac primum fuso sanguine peccati, de quo se iustus optat liberari, in frusta suam concidit hostiam, dum per singulos actus quasi membratim diuisam, in libra cordis examinat uitam pristinam. Diligenter autem intuens singula, et immunda reperiens pene omnia, totum laxat fontem compunctionis in lacrymas: ut quidquid sordium in fundo conscientie ex antiqua conuersatione resederat, impetus torrentis lacrymarum totum post se trahat. Ideo a  dolore non parcit, ideo a fletu non temperat, ut inquinatam hostiam, unda lacrymarum uice baptismi abluat, lotamque lacrymis, ut acceptabilis fiat, commendat osculis. Adhibet et ad effugandum fetorem teterrimum, odorem unguenti suauissimum, que per corda satellitum diaboli de antro libidinis tetrum fetorem sparserat, per ora conuiuarum Christi de alabastro penitentie odorem suauitatis spargat. Spectare libet opulentum regis nostri conuiuium, et diuersa, que inferuntur saporibus suis discernere fercula. Simon ille, qui inuitauerat, fercula sua Domino tanquam uiro iusto dubia fide exhibuerat, de quorum condimento nichil memorat euangelista, quia sinapi non erant condita euangelico. Quia enim granum sinapis minutum in homine Simon uidebat,  ideo uim sinapis in diuinitate latentem, et animas fide condientem, pharisaica cecus iactantia non intelligebat. Idcirco preiudicio et miseram premit, et misericordiam, illam que et qualis esset iudicans, istum uero, quasi nescientem que et qualis esset uituperans. Hic si esset, inquit, propheta, sciret utique que et qualis est, que tangit eum quia peccatrix est. Sed de ferculis Simonis, quia incondita sunt, ista sufficiant, ad condimentum Marie esuries nostra magis inhiat. Maria, ut estimo, sicut legis alumna, nouerat quod hedos arte Rebecce coctos atque conditos libenter Isaac comedat, coctionemque hedorum conuersionem pretendere peccatorum. Forsitan et audierat, disputante in parabolis Domino de penitentie  remedio, quod gaudium sit in celis super conuersione unius penitentis, quam super nonaginta nouem iustis penitentie remedio non egentibus. Assumpta ergo spei fiducia, conuolat ad diuine pietatis remedia, mortuum cadauer anime condiens mistura compunctionis et penitentie, ne corruptio incondita putredinem generaret, putredo fetorem exhalaret. Totam autem se in mortariolo cordis pila humilitatis conterens, et more aromatum, quasi in tenuissimum puluerem redigens, gratissimum epulanti Domino exhibet conuiuium, dum singulis ferculis iucundissimum uere dilectionis superadiicit condimentum. Maria igitur tam dulcia, tam suauia alia post alia inferente fercula, esuries expletur dominica, qui ad Pharisei quidem domum inuitatus uenerat,  ad mensam consederat, sed quia Iudaicas superstitiones fastidiebat, in mediis adhuc epulis ieiunus spiritu permanebat. Gaudet itaque oblatis, propter quas uenerat, epulis, iucundatur admodum exquisitis penitentie ferculis, et quia estus amoris in corde Marie incanduerat, uino compunctionis et penitentie Ioseph noster inebriatur meridie. Mirum et inauditum spectaculum! flente misera, ridet misericordia, quia nisi adesset misera, quasi otiosa esset misericordia. Pulsat ream pharisaica, sed falsa iustitia, sed trepidante rea, scutum se opponit clementia, et proposita duorum debitorum parabola, plus debentem, quia et plus diligentem absoluit iustitia. uides, inquit, hanc mulierem? Cum tu pedes meos aqua non infuderis, ista rigauit eos lacrymis.  Ista ex quo intrauit, pedes meos deosculari non desiit, cum tu nec more inuitantium, inuitato osculum dederis. Caput meum non unxisti oleo, ista uero pedes meos unguento tam pretioso, tam copiose perunxit, ut domus tota eius odore repleta sit. Hec sunt magne deuotionis indicia, hec indubitata uere dilectionis testimonia. Multum amat, multum diligit, que tam officioso studio pietatis inseruit. Quia ergo multum dilexit, multum meruit, multorum delictorum ueniam obtinuit. O pietas, o misericordia, o gratia, quis audiuit talia, quis uidit similia? Intrauerat peccatrix, peccatorum pannis obsita, procedit subito sancta, stola sanctitatis splendida. Non multa annorum, non multa dierum curricula interfluunt, non crapulam luxurie ieiunia casta decoquunt, non  alta suspiria arcem peccati pectus quatiunt, sed sola interueniente gratia, captiua peccati fit libera, et tanti rea, tanti muneris donatur prerogatiua. Audiat mundus, concurrat populus, contempletur, miretur, odoretur, odore unguenti repleta est tota domus. Nullius enormitate peccati peccator desperet de uenia, testis astat Maria, qualis, quam pia, quam potens sit, que medetur gratia. Qualecunque sit uulnus, quam altum, quam putridum, non est medico nostro insanabile, tantum recipiat quod superinducitur emplastrum penitentie. Ecce quot uulnera, ecce quam alta, quam putrida subito sanata sunt in Maria, medicante ipsa quam predicamus Redemptoris gratia. Ecce sana astat, ecce magnitudinem gratie, qua  sanata est, magna gratiarum actione magnificat. Ecce naufragia luxurie passos, ipsa in littore stans, ad portum penitentie uocat, porrectaque manu pie intercessionis emergentes iuuat. Facta est enim sancta ista peccatrix peccatorum fidelissima reconciliatrix, facta est miserorum benignissima consolatrix: quia acerbitatem dolorum in se experta, optime nouit quanta indigeant, qui patiuntur, misericordia.

Sed quid diutius collatis Marie beneficiis immoramur, qui eiusdem gratie dona, quotidie in his, qui salui fiunt ubique terrarum miramur? Nunquid enim otiose in auras euanuit, qui de unguento Marie odor spirauit? Unde in domum Ecclesie, ubi Redemptor noster in humilitate nostra accubuit, tanta quotidie penitentium turba confluit, nisi quia  eos odor unguenti trahit? Hoc odore tracti, omnis conditio, omnis etas, omnis sexus in domum salutis certatim currunt, qui peccato saucii tactum Saluatoris querunt. Que est autem alia, que celum pulset uiolentia, nisi exercitu suo stipata peccatorum penitentia? Que dum cupit ius alienum inuadere, et indebitam sibi sanctorum sortem armis obtinere, domesticos suos secreti sui optime conscios, lacrymas et suspitia ad celi clauigeram premittit gratiam, ut accepta probate monete, pure scilicet confessionis, et sancte deinceps conuersationis pecunia, clausam sibi per culpam regni ipsa aperiat ianuam. Cui enim unquam regni ianua patuit, cui gratia non aperuit? Quis inter supernas unquam tribus funiculum hereditatis obtinuit, cui sortem  gratia non distribuit? Quis eterni regis solium cononandus adiit, quem gratia non perduxit? Quis ibi coronam uictor promeruit, nisi cui gratia imposuit? Ipsa est enim que aperit, ipsa que perducit, ipsa que causam supplicum peragit, ipsa que singulis premia pro meritis restituit. Penitentia igitur claustra celi pia uolens pulsare uiolentia, mercede qua dixi gratie conducit exercitum, confidens sibi peruia fore omnia, si huius mereatur suffragium. Ipsa itaque suffragante peccatoribus, regnum celorum uim patitur, et uiolenti diripiunt illud. Ista est gratia que in rebus creandis, uiuificandis, uegetandis, principatum ab eterno obtinet; ista que tuendi, prouehendi, et ad mensuram etatis plenitudinis Christi perducendi, potestatem in seipsa possidet.  Ipsa est que in utero matris lutum plasmationis nostre compingit, ipsa que singula sedibus suis membra distinguit, que fluxa solidata uiuificat, et clausum in carcere uentris paruulum, matre otiosa et ad hec nutrimenta nondum idonea, spiramento et alimento quo ipsa nouit uegetat. Producit deinde paruulum hominem, et adhuc quod homo sit, nescientem, de tenebris uentris in hanc uisibilem lucem, ut in hanc uallem lacrymarum proiectus exsilium damnationis sue defleat: et alium, de quo beatius renascatur uterum, fletu, gemitu, qua interim potest supplicatione, querat. Miserata autem pia mater gratia, flebilem paruuli sui gemitum, et innoxie etatis originale delictum, infeliciter natum, ut felicius renascatur, mirabili et ineffabili deifice creationis  potentia, Ecclesie matris refundit in uterum, in uno eodemque mortificans peccatorem, uiuificans hominem, ut qui morti natus erat, renascatur uite, qui natus exsilio, renascatur patrie, qui natus seculo, renascatur felicius Deo. Sic editum et multo beatius quam prima natiuitate genitum, gratulabunda genibus excipit, lactat, fouet, nutrit, adultumque magistris spiritualibus, imbuendum disciplinis celestibus tradit, nec tamen ipsa deserit. Docet namque magistros quid doceant, tyronem suum, quomodo instruant etatis florem seculo arridentem rationis pede conterere, et animos iuueniles, feruidos, et infrenes, et in foueam luxurie impetu carnis ruentes, freno timoris Domini retinere. Carnem proinde tamquam familiarem uitiis, non eneruandam  esse deliciis, nec incendium adolescentie estu inflammandum luxurie: sed utrumque ita medie temperandum, ut caro spiritui uelut ancilla seruiens, nec nimis afflicta, sub fasce ruat, nec lasciua nimis, imperium spiritus contumaci ceruice respuat. Premonet et neophytum suum, summopere cauere a pessimo uerme illo superbie, et ne quem peruersa radix in eo inueniat fomitem, semper recolat terram se esse et cinerem. Monet et diligenter obseruare nequissimum caput colubri illius, quo nullum est nequius, ut contrito uenenato capite, nullus supersit metus de reliquo corpore.

His et huiusmodi disciplinis instructum militem, Christi gratia nostra armatura induit apostolica,  lorica munit precordia, caput galea, leuique loro clypeum collo suspendit, ut facili motu circumferri possit quocunque cura protegendi corporis poscit. Et quia ensis fortium propter timores nocturnos semper est super femur suum, gladio uerbi lumbos accingit, ut fluxum luxurie cingulo castitatis stringat, et incursus libidinis, gladio spiritus arceat. Nec otiose pendet ensis militis Christi de femore, sed ut documento sit intuentibus, nullum nisi precinctum castitate, propellere posse incursantes malignos spiritus. Tectum itaque undique armis spiritualibus, spiritu quoque consilii adoptiuum suum gratia mater imbuit, quia preclara quoque arma sepe pugnantem plus onerant, quam iuuant, ubi pugnam consilium non gubernat. Necesse est, inquit,  fili mi, ut noueris, cum quo hoste congressurus sis, uisibilis sit an inuisibilis, uiribus nitatur an dolis, ut agnita qualitate et pugne et hostis, facilius ab utroque cauere possis. Hostis tuus est ille antiquus, ille nequissimus, qui tabe inuidie ab initio liuidus, adoptionis tue gloriam tibi inuidet, qua spodiante eum superbia sua ita nudatus est, ut nec nudatum se esse doleat. Hanc tuam et suam si humilis perstitisset, gloriam tibi inuidet, ad hanc te aspirare dolet, uiamque qua ascensurus es, obsidet, ascendenti armatus occurrit, ut ad quod ipse non anhelat, iter regni tibi intercludat. Sed ne terrearis illius armatura, nec metuas spicula, que fide Christi ita sunt obtusa, ut nullam iam nocendi effectum habeant, si scuto fidei munitum pectus inueniant.  Ne ergo contremiscas aspera minantem, quia inualidum, nec audias leta promittentem, quia fallacem; sed eque minas inanes et uanas promissiones surda aure pretereas. Si ergo contra faciem intenderit iacula, scuto excipe uenientia, et ne obliquum uulnus infligat, adducto clypeo latus quoque munire non negligas. Clauis enim crucis Christi transfixus, et uiribus eneruatus, ad fraudem se contulit, et quando aperto certamine nil proficit, transfigurat se in angelum lucis, ministrum salutis se mentiens, et incautos specie uirtutis decipiens. Mille namque formas fallacie induit, et malitie sue impetu instar mole circumactus, ouile Christi rugiens circuit, ut quoquo modo, siue manifestis uitiis, siue occultis, et specie boni tectis de grege Christi  abductos deuoret. Omni ergo custodia, fili mi, cor tuum serua, nec claustra cordis tui aliquando reseres callidissimo tentatori quia nullo pacto potest signaculum crucis Christi infringere, nisi forte  fallacie eius blanditiis delinitus, sponte uelis intra menia tua hostem seuissimum admittere. Hoc itaque modo exclusus, ad alia se uertit fraudis argumenta, tentans scala iactantie, arcem cordis tui conscendere, te sanctum, te Deo placitum uictoremque sui contestans; se uero uelut infirmum, uelut inualidum, et prudentia tua supplantatum et uirtute deiectum dolose simulans nichil tibi de reliquo mentiens esset timendum, qui hostem tam seuum pede contriueris ut uermen inualidum. Nec fit de  uirtute Dei, aut de gratia Christi aliqua mentio ab insidiatore nequissimo, sed uirtutem tuam predicat, uictoriam tuam magnifice, sed dolose, occulta suggestione exaltat, ut si blandienti aurem commodaueris, et uictoriam Christi aut uiribus, aut meritis tuis arrogaueris, base desertus humilitatis, de alto elationis, ruas in profundum perditionis. Quod si mentem tuam alta humilitate fundatam inuenerit, et hoc superbie ariete subuertere non potuerit, admouet aliam nocturne reuelationis machinam, dormienti splendidus assistens, uentura multa predicens, et interdum uera interserens, ut parem te credas apostolis, qui somno resolutus, spiritu prophetie diuinitus donatus sis. Sed ne credas mendaci, et qui pater est mendacii, quia ualde  est indignum ueritati falsitatis testimonium: et dum uera loqui creditur grauius elidere nititur. Sic premonitum, ita premunitum tironem suum gratia educit ad certaminis stadium, de celo imprecans congredienti auxilium. Protegente itaque militem suum superna clementia et uirtute Christi consummata de hoste seuissimo tam insigni uictoria, gaudet pia mater, exsultat, tripudiat, et eterno Regi uictorem suum coronandum representat, legitimumque certamen militis comprobans, premia uictori poscit condigna labori. Ubi qualia et quanta miles Christi emeritus premia recipiat, non est inter terrigenas qui enarrare sufficiat. Totum est igitur gratie Dei, quod sumus, quod uiuimus, quod seculo nascimur, quod Christo renascimur,  quod antiquo hoste conditionis lege inferiores, Redemptoris munere efficimur superiores; quod carnis infirmitate debiliores Spiritus sancti uirtute reddimur fortiores; quod inequali sorte nature confligimus, et uictorie palmam Christo in nobis triumphante obtinemus. Illa autem sanctorum premia, que in presenti adhuc nobis celantur, et future agnitione reseruantur, sicut uisu incognita, et usu sunt incomperta, ita effatu quoque sunt inenarrabilia. Sed ne non amarentur, si penitus ignorarentur, speculum quoddam inter caliginem nostram, et claritatem suam diuina serenitas nobis interposuit, per quod utcunque fidei transmissa acie, reposita nobis eterne claritatis gaudia speculemur, et ad  hec promerenda, toto mentis ardore inflammemur. De qua nostra per speculum fidei contemplatione, eleganti humane etatis inducta similitudine, eleganter uas electionis disseruit. Nam cum caritatem Corinthiis commendaret, ac multa de laude eius apostolica eloquentia perorasset, ad extremum: Charitas, inquit, nunquam excidit; prophetia euacuabitur, lingue cessabunt, scientia destruetur, caritas uero nunquam excidit. Et quasi causam inferens, cur talia ac tanta sancti Spiritus carismata euacuentur atque destruantur; ex parte enim, ait, cognoscimus, et ex parte prophetamus. Prophetia euacuatur, scientia destruitur, quia ex parte sunt, quia imperfecta sunt que gerunt, quia immatura que sapiunt. Cum essem paruulus, loquebar ut paruulus, sapiebam ut paruulus,  cogitabam ut paruulus; quando autem factus sum uir, euacuaui que erant paruuli. Sic ad cum uenerit quod perfectum est, euacuabitur quod ex parte est. Sole rutilante, clara prius absconduntur sidera, non quod claritatem suam perdant, sed quod tante claritatis iubare obfusa non pareant. Ita et in eterna claritate prophetia euacuabitur, sed ut impleatur; scientia destruetur, sed ut perficiatur; que cum impleta et perfecta fuerint, eterne plenitudini temporalis hec exinanitio collata erit quasi non fuerit. Prophetia itaque nunc interim loquitur ut paruulus, scientia sapit ut paruulus, quia nunc per speculum uidemus et in enigmate, cum autem in uirum perfectum occurrerimus, tunc facie ad faciem uidebimus.

 Appendamus nunc si placet partem qua nunc interim sancti cognoscunt et prophetant in libra iudicii, et cum nulla nostra estimatione partem ipsam poterimus equare, uidebimus totum illud atque perfectum, et sensu incomprehensibile, et uerbo ineffabile, nullaque prorsus comparatione estimabile. uideamus, que pars ipsi qui hec loquitur beato apostolo obuenerit, quam nemo fidelius, quam qui accepit, ostenderit. Scio hominem, inquit, in Christo ante annos quatuordecim, siue in corpore, siue extra corpus, nescio, Deus scit, raptum huiusmodi usque ad tertium celum. Quid est, beate Apostole, quod loqueris? Quid uere uas electionis profundis? Ex parte cognoscis, et tertii celi secreta rimaris? si totum acceperis, quo penetrabis? Si corpore quod corrumpitur,  et aggrauat animam ligatus, eousque penetras; solutus quo auolas? Sicut dixit qui ait, Domine, nescimus quo uadis, sanctus ille Thomas, dicam et ego, Apostole, nescimus, quo auolas. O pars optima, o pars uere apostolica! Et scio huiusmodi hominem, siue in corpore, siue extra corpus, nescio, Deus scit quoniam raptus est in paradisum, et audiuit arcana uerba que non licet homini loqui. Magna pars hominis, ut homo audiat quod homini loqui non liceat. uides ergo quod ineffabile sit, illud integrum, illud totum, illud perfectum, cum ineffabilis quoque sit pars ipsa totius exigua. Quis igitur a me pauperrimo, et ad hec mysteria uere elingui, impossibilia exigat, qui sanum sapiat? Quis a me exigat  ut enarrem, que sint illa eterne beatitudinis et beate eternitatis gaudia, ubi erit Deus omnia in omnibus, cum enarrare non queam quanta sint illa sanctorum carismata, ubi est Deus adhuc in singulis omnia. Est enim modo in hoc imperfectionis tempore Deus omnia in singulis; quando prout uult singulis diuidit, alii sermonem sapientie, alii sermonem scientie, alii gratiam sanitatum, alii operationem uirtutum, alii prophetiam, alii discretionem spirituum, alii genera linguarum, alii interpretationem sermonum. Alteri firmitatem fidei, alii certitudinem spei, alii basim humilitatis, alii supereminentiam caritatis, illa illis, alia aliis, que postrema salutis carismata sine quibus nemo saluatur, licet in omnibus inueniantur, qui saluantur, in alio tamen minus,  in alio amplius. Datur autem omnibus, ut ait Apostolus, manifestatio spiritus ad utilitatem, ad imperfectionis consummationem, ut qui modo est omnia in singulis, sit quandoque Deus omnia in omnibus. Cum ergo in illa eterna sanctorum beatitudine unus acceperit, quod modo diuiditur singulis, quantum, putas, erit illud premium, quale gaudium? Non est humane angustie illa eterne claritatis gaudia comprehendere, ubi quod contristet nichil interueniet, nichil deerit quod letificet:

Luctus ibi nullus resonat, quia nec dolor ullus;
   Nil ibi quod pigeat, tedeat, aut pudeat;
Non ibi peccatum, quod possidet hic dominatum.
   Quod seruit uitio, non ea scit regio.
 Cunctis inuisa mors, ipsa nec est ibi uisa,
   Nec metuenda tibi; uita perennis ibi.
Non opus est aratris illic, aut imbribus atris
   Semina qui foueant arida, ne pereant.
Omnibus est unus panis, mirabile munus,
   Quem semper comedas, nec comedens minuas.
Mirum, sed uerum; facies illic noua rerum,
   Qui uere cibus est, panis ibi Deus est,
Anxietas, pestis, morbus, languor, procul estis:
   Terrigenas premitis, celicolas fugitis.
Qualis ibi uestis sit, adest sacra pagina testis
   Christo uestitur, qui lauacro abluitur.
Hanc custodieris, nudus non inuenieris,
   Nunc clarus sola, tunc in utraque stola.
Urbs ex eterno stat in illo monte superno:
    Que quam clara gerat menia, quis referat?
uallatur muro quadro, nunquam ruituro.
   Stat suffulta fide, non alio lapide.
Turribus est fortis, duodenis peruia portis,
   Perpetuo claret lumine, nocte caret.
Pax ibi tranquilla, nullus metus hostis in illa,
   Gaudet turba pia perpete letitia.
Concurrunt gentes, nullus uetat ingredientes,
   Promissaque sibi sorte fruuntur ibi.
Accelerant quique, celeri pede, perfacilique,
   Fertur turba senum, mista choro iuuenum.
Conuocat hinc ciues ad premia, gratia diues,
   Ut quotquot ueniant, debita percipiant.
Erogat his dona, datur unicuique corona.
    Sanguine purpureus clarus ibi cuneus.
Durius afflictus, preclarius est et amictus,
   In turba niuea, ueste micans rosea.
Sunt quoque clara satis tunc premia uirginitatis:
   Carnis ab illecebris libera, fit celebris.
Ob meritum magnum niueum sequitur comes Agnum,
   Ac remouens speculum, figit in hunc oculum.
Hoc uisu mentem sic explens esurientem,
   Ut sibi quod doleat defore, nil maneat.
Felices cuncti tam largo munere functi,
   Ut tantum capiant, plus nichil ut cupiant
Talibus in celis donatur quisque fidelis,
   Christi corde pio deditus obsequio.
Tanta suis natis confert pia gratia gratis,
   Ipsius donum credimus omne bonum.
 Sed percunctaris, si gratis, quid merearis:
   Ipsum uelle tuum, noueris esse suum.

His ita de gaudiis eterne beatitudinis, non pro sua dignitate, sed pro nostra tenuitate digestis, ad fontem suum reflectam arentem riuulum, illius pie memorie offerens munus pauperis ingenii, cuius hoc imperio tractandum suscepi. Suscepi autem hoc iubente uenerabili patre nostro, florentis tunc in Christi religione Affligemensis cenobii abbate primo Fulgentio, qui Christiane paupertatis, monachice humilitatis, atque paterne caritatis uiua cordibus nostris uestigia uiuens impressit, et ad gaudia paradisi transiens, nobis imitanda reliquit. Qui predicti cenobii fundator, ac monachice institutionis primus in illo informator, in barbara illa,  non dico fidei confessione, sed operis exhibitione, gentium solitudine, peregrino Christo, et frequenter illic transeunti diuersorium statuit, quo e diuersis partibus multis diuerse conditionis, professionis et etatis confluentibus, et in diuersorio suo Christum inquirentibus, plures seruitio Christi mancipauit, ita ut incolatus sui tempore plus quam ducentorum triginta tam monachrorum quam sanctimonialium ac fratrum obedientie lege uiuentium, diuersis in locis Pater mereretur existere. Quibus dum more fidelis serui mensuram tritici diuidit, nec minus de temporali subsidio sollicitudinem geris, quantos estus, quantos cordis cruciatus anima illa sancta tulerit, preter eum qui sustinuit, nemo qui nouerit. Nec tamen in camino paupertatis frequenter  adustus et multo tribulationum igne decoctus crepuit, sed quo durius arsit, purior euasit. Fulget itaque nunc, ut optamus et confidimus, in illa eterna claritate noster Fulgentius, ubi eum nostrum inobedientie nostre flagitamus intercessorem, quem hic obedientie habuimus preceptorem. Ipsi igitur obedientie sue fructum offero, ut corrigat quod corrigendum iudicauerit, quod ueritatis lumine illustratus me melius utique nouit, et correctum auctori gratie munus utinam acceptabile offerat. Nihil enim in me, nichil prorsus inuenio, quod examinandum offerre audeam districti illius iudicis iudicio, nisi forte interueniente gratia quam predico, purgari mercar carbone illo desolatorio, quem de altari unus de  seraphin forcipe tulit, atque Isaie prophete labia munda reddidit. Nec labiorum tantum purgatione egeo, sed et cordis ac totius corporis; et quia inquinata sunt, me iudice, mea omnia, diuine purgationis carbonem exspectant uniuersa. Ad illius ergo omnipotentiam emundandus confugio, cuius pietatis preconia in hoc opusculo non condignis laudibus, sed pro uiribus extuli, ut me indignum preconem suum, Aethiopica pelle et natiua nigredine exuat, et intra latissimum illum gratie sinum componat, qui celestia simul et terrena complectitur, nec tamen latitudinis sue angustias patitur. Quamuis enim me miserum, saucium et semiuiuum, et sacerdos, et leuita pretereat, spero tamen, quod plasma tuum, o piissime Samaritane, non pertranseas, donec  uulnera alliges, et mordax uinum leni oleo mitiges, debitamque negligenti seueritatem, necessaria moribundo clementia temperes, et susceptum egrum cuiusuis ministrorum tuorum manibus, impensis autem tuis sanes. Hanc uero uicissitudinem pro laude gratie, te, o auctor gratie Domine Iesu Christe, expeto, ut consortio te laudantium, tibi iubilantium atque gratias agentium, me socies, ut collyrio gratie clarificata acie uultum tuum, o dulcissime, o affectuose atque omni suauior suauitate, contempler, ut, remoto nubilo speculi, in te ipso uideam que et qualis ac quanta sit illa tua, que saluat omnia, gratia. Hec est namque, que coruscat in angelis, thronos disponit apostolis, triumphat in martyribus, palmas distribuit  uirginibus, iustis congratulatur omnibus, dignaque pro omnibus gratiarum actione tibi, o Trinitas sancta, eternis coucelebrat laudibus. Sit nunc in fine operis laus et gratiarum actio ei, qui est principium et finis: a quo cum initium sumant omnia, ad finem quoque consummationis singula in ordine suo ipsius perducuntur gratia. Si quio uero in hac pauperis ingenii mensa lector inuenerit, quod uel paruulorum nutrimento commodum iudicauerit, gratie Dei esse nouerit, quidquid uero inconditum et insipidum, imperitie mee esse sciat, et ueniam tribuat. Nihil enim potest palmes sine uite, nec nos sine auctore gratie, qui uiuit et regnat per infinita secula seculorum. Amen.





FRANCONIS MONACHI EPISTOLA QUOD MONACHUS ABIECTO HABITU NON POSSIT SALuARI.

 LANTBERTO gratia Dei in adoptionem filiorum Dei uocato, frater FRANCO habitu, utinam actu monachus, non ea que prudentie carnis sunt, qui inimica est Deo, sed que Dei sunt sapere!

Lectis, frater mi, litteris, siue tuis, siue illius, qui ut inuius monachus fuit, quique de apostasia relicti habitus sacri per te mihi questionem proposuit recordatus sum illius uersiculi: Ad excusandas excusationes in peccatis. Recordatus sum etiam ueteris illius et inobedientis Ade, qui hodieque in filiis inobedientie affectatis et presumptis uetitis, seipsum erubescens, a serenissima luce uultus Dei, ad latebras tenebrosi cordis confugit, et ad excusanda in peccatis, imo ut uerius dicam, cumulanda peccatis peccata, quasi ad operienda uerenda, folia fici consuit. De  quorum collegio ille tuus nescio quo nomine censendus, quia iam nec clericus nec monachus, utpote qui alterius habitum proiecit, alterius illicite usurpauit, sicut a patre suo didicit, in operimentum nuditatis sue folia fici modo consuit, questionem foliorum instar leuem omni pondere et soliditate ueritatis inanem nobis rusticanis proponit, quidquid libet, licere sibi asserit, ut pridie monachus, hodie sit clericus, cras uel perendie, nisi quod corio suo metuit, miles futurus. O ordo sine ordine, o defectus, non profectus! O quanto melius, o quanto salubrius piissimo illi et omnipotenti medico uulnera sua detegeret, emplastrumque pretioso sanguine Agni incontaminati confectum, putridis uulneribus die noctuque lacrimando, gemendo, suspirando ab eo inquireret!  Debuerat recordari Euangelici illius prodigi, et exemplo eius ductus, porcorum siliquas tandem aliquando nauseans, ad delicias paterne mense suspirare, ut peccatum suum ostendens, non contegens, et  humiliter confitens, non defendens, indulgentia clementissimi Patris, et primam stolam et annulum paterne nobilitatis insigne reciperet. His igitur paucis in commonitionem et consolationem fugitiui nostri prelibatis, ad obiecta me uertam, et aranearum fila infirmis intellectibus lumen ueritatis obnubilantia flante Spiritu sancto dissoluam. Queris a me quid de beatissimi uiri Benedicti sententia sentiam, utrum quem ipse damnat, ego absoluam, et de eo, quem irrisorem Dei uocat, ego quid dicam. Absit a me, absit, inquam, prorsus a me, ut sensus meos tanta unquam impietate induerim, quatenus sancto illi contraria predicem, de quo sanctus sancte sedis apostolice presul Gregorius testatur in secundo Dialogorum libro de uita beati huius edito, quod spiritum Dei habuerit,  quod prophetali gratia preditus fuerit, cuius doctrinam sanctam uita sancta commendat, signa et prodigia omni admiratione digna confirmant! Quid enim aliud docuit, quam quod ab eo didicit, cuius spiritum habuit? Nemo, ait Dominus, mittens manum ad aratrum, et respiciens retro, aptus est regno Dei. Monachus itaque renuntians parentibus, facultatibus, uoluptatibus, et ad extremum quod et summum est, et proprie uoluntati renuntians, ac iugo obedentie Christi ceruicem humiliter inclinans, manum ad aratrum mittit; que si aliquando diabolo suadente proiecto habitu, repetit, procul dubio retro respicit. Capitulum uero illud Apostoli: Nolite errare, Deus non irridetur, ad quid induxeris, non satis intelligo, nisi forte ad infirmandam beati uiri iuste in desertorem  sancte summe professionis prolatam sententiam, quasi non recte appellauerit apostatam monachum irrisorem Dei, qui iuxta Apostolum non potest irrideri. Sed alia est plane que, ut ait Apostolus,  in Deum non cadit irrisio, alia quam legislator noster asserit, Deo irrogari a monacho. Illud autem quod subiungis, habitum sacrum solemni benedictione consecratum nichil salutis conferre, quomodo patienter audiat, quis equanimiter ferat? Nunquid friuola esse credenda est sancta sancte Ecclesie institutio? Nunquid inanis est in uestibus et utensilibus ecclesiastici ministerii ecclesiastico more celebrata benedictio? Nunquid otiosa esse credenda est super huiusmodi sancte et indiuidue Trinitatis inuocatio? An superuacuum estimandum est, et salutis nichil continere, nichil conferre, sacramentum chrismatis et olei? Num et baptismatis sacri? Impia sunt hec, impia plane, et a catholicorum omnium sensu extranea. uestimenta enim in ministerium,  et ministrorum Dei usum, inuocatione nominis Christi consecrata, in quo sanctificantur omnia que in celo, et que in terra, salutem prestant, sanctitatem multiplicant, si tamen utentium eis uita et conuersatio digna fuerit, quibus inuocatio sancti nominis incrementum conferat sanctitatis. Porro perdite et indigne habitu sancto uiuentibus, habitus, non diffiteor, nichil confert salutis, sed est eis testimonium et cumulus damnationis. Non potest ergo, ut asseris, monachus habitum professionis sue absque detrimento salutis sue abiicere, et habitum clerici assumere, cui iam omnis habitus illicitus factus est, preter eum in quo professus est. Nunc exempla ipsa quibus ad probanda improbanda frustra  niteris uideamus, que ab illo tuo noue professionis nouo preceptore, qui docet monachum peruerso ordine profiteri clericum, ad roborandam falsitatem sunt adaptata; que quidem pestilentem doctrinam expugnant potius quam defendunt, eneruant magis quam roborant. Abraham, inquis, eremita, neptem suam Mariam a falso monacho deceptam militari habitu assumpto requisiuit et lucratus est. Bene, quia Abraham assumpsit secundum tempus ad requirendam neptem militarem habitum: ideone ille in perpetuum proiecit monachicum? Abraham induit ad quoddam, ut ita dixerim, temporis momentum alienum habitum, non proiecit proprium; zelo ductus neptis sue, non odio aut tedio professionis monachice. Excusat in Abraham momentaneam  immutationem uestis opus pietatis, et quam grata Deo fuerit pia pro nepte sollicitudo pii senis, testis est illa laude digna conuersio neptis. Attamen et in  ipso temporis articulo opus egit monachi, non militis, consummatoque opere pietatis, gloriabundus cum preda sua ad eremum rediit; uestem, quam ad occultandum se induerat, exuit, et sicut ad illam usque diem, ita et in reliquum et habitu et exercitio monachice professionis Christo laudabiliter militauit. Quod uero beatum Ioannem euangelistam fugitiuum iuuenem non apostolico incessu, sed equo currente insecutum narras, quo spectat? Num propter equi cursum perdidit apostolicum gradum? Miror autem et iuste, quod opus Redemptoris nostri, et mysterium redemptionis nostre detestabili facto assimilare presumpsisti. Quis enim sani capitis bonum malo cequet? Quis uirtutem uitio comparet? Quis sane mentis Deum homini et in opere  tam dissimili assimilet? Proh dolor! Ille summus uirtutum Dominus, cuius magnitudinis non est finis, cuius sapientie non est numerus, non dedignatur in forma humilitatis nostre similis nobis apparere, pauper et infirmus; iste tuus dedignatur monachice humilitatis habitum Dominice cruci configuratum, insuper et abiecisse se eum gloriatur, et recte egisse philosophatur eleganter, et propositione sua idoneis testimoniis roborata, consequenter infert: Professionis autem transgressio non nocet. Sed si professio monachi sancta est, quod et ipse negare non audet, transgressio autem sanctitatis culpe reatum non euadit, professionis ergo transgressio noxia est transgressori. Suppetunt mihi, carissime  mi, plurima ad suffocandum nouum hoc genus monstri de utroque Testamento testimonia, suppetunt etiam sanctorum Patrum in hac professione sancta militantium exempla multa et innumerabilia, quorum condensam siluam si congerere uoluero, breuitatem epistole in latitudinem libri extendo. Percurre autem memoria, si placet, omnes sancte huius professionis professores, et si ex omnibus electis uel unum adduxeris, qui habitum suum reliquerit, et laudabili fine uitam terminauerit, do manus. Procidamus iam nunc in fine operis ei qui est principium et finis, ut pius Pastor solito illo affectu pietatis errabundam ouem requirat, inuentam piis humeris imponat, et congratulantibus amicis, et exsultantibus angelis, reliquo gregi  redintegrato numero perfectionis restituat. Incolumem et ab omni labe immundi mundi immunem te custodiat qui custodit Isrel, frater carissime.





EIUSDEM Ad moniales ac sorores in Bigardis ad Forestum consolatoria.

 Dilectis sibi in Christi dilectione sororibus in paradisum Bigardi a Christo inductis, et a Bigardo in paradisum deliciarum celestium ipso duce, ut  optamus, introducendis, ille suus F., frater sacramento, seruus officio.

Gratia uobis et abundantia consolationis ab illo  indeficiente fonte dulcedinis Domini nostri Iesu Christi qui, cum uniuersam superficiem terre, uidelicet animarum nostrarum, euangelicis imbribus et rore Spiritus sancti irriget, et irrigando fecundet, nichilominus plenus in se redundat, et plenus semper permanet. Charissime filie, sorores Germane, ex illo uirginali utero sancte matris Ecclesie absque omni fetide carnis concupiscentia, Spiritu sancto obumbrante in sororum mihi affectum genite, ipse mihi testis est, qui solus conscientie testis et iudex intus presidet, quam pia, quam sincera affectione uos diligam, quomodo uos omnes in uisceribus Iesu Christi cupiam, quomodo omnes uos in die Domini, uocatione, professione, et desponsatione uestra dignas inueniri optem et orem. uos enim estis sponsa illa gloriosa,  sponsa illa famosa, Filio Regis altissimi in testimonium nimie caritatis sue sanguine suo desponsata. uobis, filie, uobis euangelice ille nuptie regio sunt apparatu preparate, uobis tauri mactati, uobis altilia sunt occisa, uobis ille uitulus saginatus omni hostia pingui pinguior est immolatus, et ad nuptiarum uestrarum gaudium digne percelebrandum, symphonia et chorus, et omne genus musicum angelico est ministerio exhibitum. Tanta igitur caritate desponsate, tali dote dotate, tanta dignatione electe, et ad tantum culmen glorie prouecte, omni uigilantia obseruate, sorores mee, ne quid in uobis ille ineuitabilis oculus deprehendat, quod reginam, et tanti regis sponsam dedeceat,  ne quid in cordibus uestris adulterini affectus ille inueniat, qui omnem illicitum cordis appetitum adulterium reputat. Purus ille et simplex oculus nichil potest coinquinatum respicere, nec uult stratum cordis nostri commune cum adultero possidere. Angustum namque stratum, sicut propheta ait, utrumque non capit, et pallium breue utrumque non potest operire: Que enim conuentio Christi ad Belial? Aut que communicatio luci ad tenebras? Nulla plane. O quam longe ab inuicem diuisi sunt sponsus iste et adulter, et affectus in utrumque quantum sibi sunt dispares, quia et huius amor omni suauitate est suauior, et illius immundi immundus amor omni feditate fedior, atque omni amaritudine est amarior. Omni ergo studio, omnique custodia, amantissime mihi filie, sensuum nostrorum obseruemus  aditus, ne nobis dormientibus callide irrepat ille hostis antiquus, serpens lubricus, qui cunctis bestiis terre callidior, et inuisibiliter uoluitur, et pene insensibiliter labitur. Nempe ille communis bonorum omnium aduersarius cum neminem diligat, et omnes oderit, monachorum tamen et sanctimonialium sanctum nomen, et sanctam conuersationem singulariter exsecratur, et persequitur, tanquam qui secundo nequissimo capiti renuntiauerint, secundo ei libellum repudii proiecerint, primo uidelicet in sancto baptismate, secundo in sancta sancte conuersationis professione. Nec ideo aut sollicitudo nostra minor, aut intentio debet esse remissior, quia de seculo corpore quidem exiuimus, sed utinam  corde, et parietibus inclusi, a communi simus hominum cohabitatione diuisi. Paradisus parietibus nostris multo firmior, multo fuit tutior, sed, quia ab insidiis huius lubrici non satis cauit, nec in paradiso Adam tutus fuit. Nullus itaque locus contra indefessum et peruigilem hostem tutus inuenitur homini ubi ipse homo torpet, et obdormit a custodia sui. Domestica enim est pugna, quam gerimus, intus est hostis cum quo dimicamus, nec parietibus excluditur, sed sagittis fidei diuinitus ignitis cito propellitur, nec tamen funditus exstinguitur, sed uictus et Dominico pede contritus, impudorata fronte iterum tentat, iterum congreditur. Non ergo ad tam infestum hostem precauendum et expugnandum credamus aut uires nostras sufficere, aut  industriam preualere, sed effusis ad Deum cordibus, piis lacrymis, et instanti oratione, auxilium ipsius imploremus, ut ipse, qui omnia nouit, et omnia potest, et insidias eius detegat, et omne robur eius sub pedibus nostris uelociter conterat. Quod si cruenta illa bellua uirtute Dei eneruata, aliqua nobis requies interdum arriserit, non nostris hoc uiribus, aut nostris ascribamus meritis, quasi aut nostra uirtute uicerimus, aut nostris meritis uictoriam a Deo obtinuerimus. Humilis Dominus non uult seruos suos de donis suis intumescere, non uult eos ex collatis sibi beneficiis contra se tyrannidem assumere, ut quod gratie est diuine, dicant esse uirtutis sue. Quid enim habes, ait Apostolus, quod  non accepisti? Si autem accepisti, quid gloriaris quasi non acceperis? Et propheta: Nunquid gloriabitur securis contra eum qui secat in ea, aut exaltabitur serra contra eum a quo trahitur? Ut ergo diuinitus nobis collata conseruemus, et conferenda promereamur, humilitati ante omnia studeamus, quia et humilitas de terra ad celum subleuat, et superbia in profundum inferni de celo precipitat. Sint enim filie mee inuicem benigne, humiles, sint ad obediendum prompte, ad seruiendum deuote, sint debilium manus, cecorum oculus, infirmorum baculus, ut sponso et Domino suo tanto fiant gratiores, quanto ad exhibendum sororibus suis obsequium fuerint pro nomine ipsius feruentiores. Nec hec agentes, laboris sui mercedem in presenti aliquam requirant, ut eo uberiorem  fructum in futuro inueniant. Que enim seminauerit homo, hec et metet. Quidquid lucrifeceritis, Christo conseruandum committite, quidquid laboris impenderitis, ante faciem uestram ad regnum celorum premittite, ubi quidquid repositum fuerit, nec tinea demolitur, nec furto perit. Ad cuius regni beatam eternitatem, et eternam beatitudinem nos dignetur perducere, qui nos dignatus est in filios adoptare, per unigenitum Filium suum Dominum nostrum, qui cum eo et Spiritu sancto uiuit et regnat Deus, per omnia secula seculorum. Amen.

Orate autem, obsecro, pro his qui mecum sunt dominis meis ac fratribus, quibus ex obedientie debito, tanquam seruus deseruio, ut in nullo detrimentum sustineant, sed quidquid eis ex officio seruitutis  mee deest, omnipotens Dominus ex abundantia pietatis sue suppleat.

Orate et pro me peccatore, carissime filie, ut pius Dominus dignetur eiectum suum iam reuocare, et uestimentis his sordidis exutum, annulo quoque in signum mihi reconciliationis restituto, stola prima et calceamentis immortalitatis induere, et porcorum siliquas iamdudum fastidientem, in domum eterni conuiuii exsultantibus angelis introducere. ualete, sorores dilectissime, et lectis litteris nostris, intercedite et pro peccatis nostris.

Obsecro etiam ut hanc caritatis admonitiunculam karissimis mihi in Christo sororibus Forestum  dirigatis, ut quia plurimum de eis confido communi Domino una uobiscum pro me peccatore supplicent, quatenus pius Iudex reum suum pedibus suis tot iam annis pro uenia postulanda prouolutum, et a uinculis peccatorum dignetur absoluere, et de tabernaculo corporis huius educere, festumque gaudium de perdita oue et inuenta angelicis spiritibus exhibere. Quas, quia in eodem spiritu, et eodem affectu quo et uos diligo, eadem ipsis, que et uobis, mutato tantum nomine scribo, cum quibus, ut in regno Dei gaudeam, orationes earum sancte obtineant. Amen.



APPENDIX AD FRANCONEM.





CHRONICON AFFLIGEMENSE
 Auctario Affligemensi in editione nostra SS. T. uI  collatum repetimus. Usum seculi XII aliquoties in uocibus caritas, domnus, elemosina, inicere, subicere, et nominibus Heinricus, Rodulfus, Odulfus scribendis restituimus. Continuatio que apud Dacherium legitur, utpote seculo XuII medio ab Odone Cambiero composita, omittenda erat.



CHRONICON AFFLIGEMENSE.


 PRAEFATIO. Quia labentium decursus temporum iunioribus subducit memoriam preteritorum, perutile mihi uisum est ad notitiam posterorum scripto mandare, quomodo, quo tempore, quibusue fundatoribus Afflegemiense cenobium inchoatum sit, sicut ab eis accepimus, qui rebus ipsius interfuerunt, et ex eo tempore ad nos usque perdurauerunt.

1. Eo itaque tempore quo dissidium ortum est inter papam Gregorium, qui alio nomine Hildebrandus  dictus est, et Heinricum [1 1Kb] quartum huius nominis imperatorem, contigit sanctam ecclesiam diuersis necessitatibus et aduersitatibus opprimi et fatigari, quia capite ipso quod ex regno et sacerdotio constat per morbum discordie infirmato, reliquum corpus a languore integrum permanere non potuit. Tunc siquidem simonia, antiquarum heresum sola superstes, tunc presbyterorum coniugatorum irreuerentia adeo in orbe preualuerant ut sancti Spiritus dona iam  apud principes seculi essent uenalia, et inter uitam laicorum et clericorum pene nulla foret distantia. Super hoc sequaces imperatoris a sede apostolica excommunicati, quos sibi communicare nolle uidebant, rapinis, tormentis et ipsis etiam mortibus puniebant. Sed pius Dominus miserie suorum compatiens, plures religiosos suo Spiritu inflammatos excitauit, qui sepem apponerent, et pro domo Isrel in prelio starent. Horum unus fuit Wedericus [2 1Kb] sacerdos et monachus sancti Petri Gandensis cenobii, uir seculari nobilitate, et quod maius est, diuina religione ualde conspicuus, qui apostolice auctoritatis licentia roboratus, Flandriam et Brabantiam prouincias circuibat, uerbum Dei disseminando et populum Dei a peccatis sua predicatione conuertendo;  cuius admonitione sunt compuncti sex milites, Gerardus scilicet cognomento Niger, in armorum strenuitate per has prouincias tunc famosissimus, Cinelinus et Hargerus, necnon uulbodo, Geldulfus quoque et Tibaldus. Isti sua omnia que iniuste acquisierant relinquentes, magistrum pauperum pauperes sequuti sunt, et cum eo tribus fere mensibus permanserunt. Deinde arctioris uite desiderio estuantes, quid sibi deinceps agendum sit, eumdem patrem et magistrum suum interrogant, quomodo remissionem peccatorum sibi iam ab eo repromissam a Domino percipiant.

2. Eodem uero tempore domnus Anno Coloniensis ecclesie episcopus [3 1Kb] , qui totius religionis studio preditus [4 1Kb] , actione et nomine apud Deum et homines  insignis habebatur: ad quem predictus Wedericus filios suos proprie iam salutis auidos destinauit, atque, ut secundum ipsius preceptum et consilium iter suarum dirigerent actionum, constanter admonuit. Illi igitur, ut erant docti, absque mora Coloniam properantes, ad episcopum perueniunt, prioris uite sue statum detestabilem per humilem confessionem aperiunt, ac deinde penitentie remedium secundum ipsius exquirunt arbitrium. Quibus, ut erat uir summe prudentie, ut ad locum patrati facinoris redirent persuasit, et ut locum quem rapinis innocentium antea maculauerant, uoluntaria afflictione diuino seruitio manciparent, expedire sibi asseruit. Illic se denique diuine pietati bonis operibus conciliarent, ubi hanc ad iracundiam per illicita studia  prouocauerant; illic diabolo et actibus eius renuntiarent, ubi pernitioso eius seruitio spontanea uoluntate socii fuerant. His itaque tam salubribus beati uiri animati responsis, ad natale solum conciti redierunt, et locum  quemdam desertum, Afflegem dictum, in uigilia summorum apostolorum Petri et Pauli , anno uidelicet incarnationis dominice millesimo octuagesimo tertio conuenerunt, ut secundum uiri Dei mandatum ibi penitentie  labori insisterent, ubi prius penitenda commiserant: qui locus solis latronam conuenticulis et conspirationibus tunc aptus erat, tum quia desertus, tum quia itineri publico contiguus, per quod mercatoribus et peregrinis undequaque uenientibus transitus erat; de quibus latrones in hoc uicino insidiarum loco constituti predam agebant. Conuenientes igitur, tres tantum panes et ipsos elemosina acceptos, et unum caseum cum paucis ferramentis secum detulerunt, et illam terram desertam excolere ceperunt. Statuerunt autem primo iuxta facultatem uirium suarum permodicum oratorium, deinde domum pauperibus, nec non et aliam domum hospitibus superuenientibus, sibi quoque tugurium ad inhabitandum edificare.

 3. Porro miles quidam nomine Gerardus, qui dicebatur Albus, in hac prouincia crudelitate et robore opinatissimus exstitit, qui etiam inter alia ferocitatis sue indicia, Domino permittente, die quadam homicidii reatum ultroneus incidit; cumque peracto scelere domum rediret, inimicus humani generis illi in uia apparuit, quem ex more suo horrenda uisione afficiens, pene exanimem reddidit. Ille uero Dei super se iudicium metuens, iamque illi cui diu seruierat mancipatum se credens, cogitans tamen si quo modo ius illius posset euadere, ad predictos fratres concito cursu peruenit, ibique totius feritatis rabie deposita, de lupo in agnum Dei gratia confestim mutatus apparuit, tanteque admirationis apud uniuersos conuersio ipsius exstitit, ut alter alterius  maxime nouitatis gratia hunc tam crudelem, tam immanem conuersum esse referret, et pro tam subita illius immutatione tota prouincia summo Deo gratias ageret.

Eodem quoque anno in natiuitate sancte Marie , uenit ad eos miles quidam Henrardus nomine, cui eque ex penitentia homicidii seculum omne uiluerat, cepitque explorare loci situm et inhabitantium conuersationem; cui cum uiuendi laborisque austeritas et laborantium unanimitas placuisset, reuersus domum suis omnibus renuntiat, et in proximo festo sancti Remigii  ueniens, de cetero cum eis remanere disposuit. Hi ergo sicut scriptum est: Ecce quam bonum et quam iucundum habitare fratres in unum , cum  magna dulcedine et tranquillitate cohabitantes, ad nichil intendebant, nisi quod animarum saluti proficeret, corpora uero uel manuum labore uel fidelium elemosinis sustentabant.

4. Ne uero ceptis eorum aliqua ecclesiastica persona uel secularis obstaret potentia, petierunt et impetrauerunt assensum Gerardi Cameracensium episcopi, Herberti quoque clerici qui in Anglia manens altare de Ascha tenebat, in cuius parochie  fundo iidem fratres consederant; Adela quoque comitissa Louaniensis super hoc interpellata, cum duobus filiis Heinrico [5 1Kb] et Godefrido, quorum erat allodium, benigne annuit. Nec iis contenti, imperatorem Heinricum expetunt, et die quo primum coronatus est , ipsius comitisque Palatini, ad quem pars allodii respiciebat, assensum querunt et inueniunt.

Dum autem plus quam necesse erat rem persequuntur, nimia et simplici sua curiositate se undique expedire cupientes, impediunt; quia enim audierant quondam ibi mansisse aliquem monachum Lobiensem, Lobium ad abbatem uenerunt, et eius licentiam petierunt; qui licet nichil certi uel scripto uel alicuius testimonio de loco haberet, tamen ipsa  eorum postulatione in spem eius adipiscendi inductus, omnino contradixit, nisi eius ditioni et obedientie et se et locum subicerent; quod fratres renuentes, abierunt ad episcopum Leodiensem Heinricum, rem omnem diligenter aperiunt, rogantes ut abbatem sue petitioni conciliaret. Episcopus autem, euocato abbate, cum nichil apud eum proficeret, uocati sunt nonnulli seniores ecclesie Lobiensis, et cum eis de hoc negotio episcopus agere cepit: cumque et ipsi ualde resisterent, nec tamen aliquo argumento quidquam sui iuris in loco demonstrare possent, episcopus ad pacem utriusque partis firmandam et controuersie occasionem posteris amputandam, promisit se daturum ecclesie Lobiensi commutationem ipsius fundi, et sic abbas et monachi assenserunt  et exfestucauerunt. Sic fratres in sua reuersi, cepto instabant operi.

5. Ceperunt post hec uitam menachicam et habitum desiderare, nil sibi superesse arbitrantes, per quod Deo propinquiores efficerentur. Adeuntes episcopum Cameracensem Gerardum, suum pandunt desiderium, postulantes ut eis aliquos prouideret, qui eos ad ordinem desideratum instruerent. Episcopus autem ut erat uir pius, eorum deuotioni congaudens, ipsos iussit edicere de quo monasterio sibi magistros uellent assumere. Aquiscincti  tunc recens exstructi magna habebatur opinio, quia [6 1Kb] erat ceteris monasteriis famosius et fraterna caritate et sancte religionis districtione. Huius ergo cenobii fratres sibi ad tempus accommodari petierunt; quos  episcopus cum mandatis suis et litteris Aquiscinctum dirigens, obsecrat abbatem et conuentum ut quod pauperes Dei ad ipsius honorem petebant absque retractatione concederet. Alardus primus abbas eiusdem loci tunc preerat dominico gregi, qui tam episcopali auctoritati quam fratrum caritati obediens, sperans quoque per hanc occasionem locum qui construebatur sibi subiciendi, cum eis priorem suum nomine Titubaldum, et alium fratrem Rodulfum dictum direxit [7 1Kb] : qui, cum uenissent, admodum  delectati sunt loci situ et amenitate. Nec multo post mandauerunt abbati suo ut ueniret et locum consideraret. Abbas uero certum sui aduentus denuntians diem, iussit ut Tornaci cum equis sibi occurrerent, et inde Afflegem usque deducerent. Cum ergo sicut disposuerat adductus, in uigilia ascensionis Domini uenisset, placuit et ipsi tam ceptum opus quam loci situs.

6. Contigit ut ipsa die superueniret dominus Fulgentius, qui postea Dei dispensatione abbas est constitutus, qui ex Brabantia oriundus, monachus autem Sancti Agerici cenobii uirdunensis, dominicis castris fere per annos duodecim irreprehensibiliter militauerat. Theoderico autem ciuitatis ipsius episcopo propter imperatorem excommunicato, cum  abbas cenobii et fratres ceteri eius se abstinerent communione, nec uellent excommunicati subdi obedientie, facta est magna fratrum dispersio, ita ut monasterium tunc celeberrimum pene redigeretur ad nichilum. Tunc itaque et iste, de quo nobis sermo est, discedens, in patriam rediit, adiuncto sibi socio quodam nomine Herimanno. Audita autem fama huius nouelle constructionis, crebro illuc ueniebat, et uoluntariam spiritus paupertatem et corporalem in laboribus humiliationem in diuersis uidens admirabatur, admirans delectabatur, in tantum ut stabilitatem perpetuo inibi firmare deliberaret. Hic itaque, sicut predictum est, ipsa die quo et abbas Aquiscinctinus aduenit, sic quasi deinceps cum eis iam permansurus. Die postera, qui gloriosa Domini  ascensione celebris erat, abbas benedixit uestes monachicas, et duobus ex illis, Henrardo scilicet et Gerardo, dedit [8 1Kb] , demoratusque ibi non plus duobus uel tribus diebus abiit. Cum autem post dimidium fere annum monachos suos reuocasset, domnus Fulgentius adscito socio suo Herimanno cum iis fratribus remansit, eosque de his que monastico ordini et animarum saluti congruebant, instruebat.

7. Anno edificationis cepte quarto  euocauerunt domnum episcopum Gerardum, qui ueniens dedicauit locum in presentia domni comitis Heinrici, qui eum et libertate donauit et uiginti mansis terre auxit. His felicibus studiis inuidens inimicus totius boni diabolus, eos impedire tentabat, quia, si res ad perfectionem uenisset, preuidebat multos  sibi subripi et dominicis castris aggregari. Corrupit ergo unum ex primis, quos superius nominauimus, fundatoribus, scilicet uulbodonem, eumque suis sucgestionibus supplantatum discedere compulit, sicut Iudam de apostolorum collegio uel Nicolaum de diaconorum consortio eliminauit. Hic ergo, cum abiisset, et quasi canis ad uomitum reuersus, seculo se rursus immersisset, non post multum tempus uenit ad monasterium, exquirens ut omnium que in loco elaborata fuerant pars sexta sibi daretur, se  priorum sextum, ideoque rerum partem sextam ad se pertinere affirmans. Cui ex consilio domni Fulgentii fratres responderunt, eum quamdiu cum ipsis permanserat, omnia habuisse communia, quia uero sua sponte discesserat, cum in communibus portionem habere ulterius non posse. Ille cum nichil profecisset, repulsam suam uolens alcisci, perrexit ad Theodoricum uirdunensem episcopum, accusans duos monachos de ipsius episcopatu fugisse, qui in Brabantiam uenientes, multa nefanda tam de ipso quam de imperatore diffamarent; ideoque expedire ut inde effugarentur, ne per eorum criminationes et imperialis maiestas et ipsius auctoritas uilesceret. His mendosis accusationibus nimium credulus episcopus scripsit Gerardo episcopo Cameracensi, ut  monachos illos de loco expelleret, nec in finibus episcopatus alicubi consistere permitteret. Episcopus uero Gerardus, licet fratribus et loco, quem ipse iam dedicauerat, multum faueret, tamen propter metum imperatoris, cuius dono episcopatum acceperat, simul propter episcopum uirdunensem, quem apud imperatorem sibi et prodesse et nocere posse sciebat, indixit fratribus ut discederent, nec ulterius in sua diocesi remanerent. Hoc preceptum fratres egerrime ferentes, cum iam alibi auxilium non inuenirent, confugerunt ad archiepiscopum Remensem Reonaldum, cui et unde essent, ubi consedissent, quid ab episcopo Cameracensi pro falsa peruersi hominis delatione perpessi essent, diligenter exposuerunt. Archiepiscopus autem, audita eorum causa, compassus  est iniuste eorum afflictioni, mandauitque episcopo Gerardo, precipiens in uirtute obedientie, ut a pauperum Christi infestatione desisteret, nec eos ultra uexare presumeret. Sic optata securitate fratres potiti, nullam deinceps molestiam passi sunt ab episcopo. Sic itaque Dominus suorum adiutor et protector in omnibus, cum misericordia maxime in tribulationibus presto est, cuius prouidentia in sui dispositione non fallitur, insurgentes aduersarii insidias annichilando comminuit, atque iniustas suorum oppressiones potenti dextera sedando cercuit.

8. In eodem quoque anno , scilicet inchoante edificationis quarto, quidam clericus egregie indolis adolescens, nomine Arnulfus, instinctu diuino  tractus, in assumptione sancte Dei genitricis ac perpetue uirginis Marie adueniens, pusillo gregi coniungitur: qui in sancta professione annis pluribus irreprehensibilis degens, postmodum industria sua et ingenio, consilio et auxilio, eidem ecclesie plurimum profuisse dignoscitur: siquidem ab adolescentia sua usque ad diem mortis sue annis circiter sexaginta quatuor in uinea Domini haud segniter laborans, ardore sancti propositi succensus, pondus diei et estus fortiter pertulit, nobisque sue patientie, imo perseuerantie imitabile satis exemplum dereliquit.

 Ab anno uero quarto usque ad sextum, duobus scilicet annis, in maxima tranquillitate et quiete secum commorantes, et quam dulcis sit Dominus aliquid iam ex parte pregustantes, in sancto proposito certatim feruebant, numero quidem fratrum his duobus annis non multum augmentati, sed magis ac magis uirtutibus adaucti, institoris instar euangelici uenditis omnibus pretiosam margaritam tota intentione comparare gestiebant. Quis etenim enarrare sufficiat quanta eos concordia caritatis coniunxerit, cum quis proximum suum tanquam se ipsum ad altiora queque et meliora uirtutum studia promouere contenderit? Patientiam namque ipsorum enarrare necesse non existimo, quam in laboribus et erumnis, in tanta uirtute [9 1Kb] ac uestitus austeritate et  inopia, in destruendo et construendo omnibus sanum sapientibus esse notissimum non ignoro. Nonnulli etenim qui spiritum Dei non habebant, laborum nimietate in fugam conuertebantur; sed hi, quos uera Dei caritas accenderat, uisa improborum ruina, ut in Iob legitur , territi purgabantur.

Sexto autem anno  odor tante religionis diutius latere non ualens, foras erupit; per prouincias, per ciuitates, per uicos et castella se tantarum uirtutum fragrantia circumquaque respersit, adeo ut exteros quoque ac remotos e suis sedibus euocatos, in admirationem ac uenerationem seruorum Dei accersierit.

Ceperunt igitur plurimi tam clerici quam laici ad  eos confluere, alii quidem conuersionis desiderio, alii autem ut seruorum Dei se deuote commendarent patrocinio; in tantum siquidem illo anno numerus eorum Deo auspice succreuit, ut inter clericos et laicos duodenarii numeri perfectionem collegium ipsorum attingeret.

9. uerum quia patris spiritualis auxilium sub quo sacre militie signa ferrent, cui uice Christi in omnibus obedientes essent, minime habebant, ceperunt super hac re anxie nimis estuare, et de electione abbatis sedula secum relatione pertractare. Duo uero predicti monachi, domnus uidelicet Fulgentius, eiusdem socius nomine Herimannus, abbatis sui, scilicet domni Rodulfi, in hoc negotio et auxilio niti disponebant,  tum quia prudentia et religione pene cunctis temporis illius abbatibus eminebat, tum quia primitus sub ipso sacri propositi habitum susceperant. Consilio igitur inito domno Fulgentio domi a fratribus retento, cum predicto Herimanno Gerardum Nigrum in festiuitate sancti Lamberti in occursum abbatis Leodium dirigunt, quibus ut quemdam ipsius monachum nomine Laurentium de hac prouincia exortum, qui dudum in ipsius cenobio prioratus officio fungebatur, sibi eligerent, innuit. Predicti autem fratres Leodium uenientes, abbatem, ut sperabant, repererunt; quem conuenientes, causas sui  itineris exponunt eiusque consilium et auxilium requirunt, predictum monachum, si sue non displiceret prudentie, abbatem sibi donari expetunt. His auditis abbas, ut erat uir prudens ac prouidens, Dei nutu sanius atque utilius consilium illis proposuit, illumque potius eligendum quem sibi superna dispensatio destinauerat, domnum uidelicet Fulgentium, constanter admonuit. Quod onus ne forte, ut uir mansuetus et humilis, excusare perseueraret, litteras ei sua auctoritate signatas per eosdem fratres in testimonium direxit, mandans ei atque precipiens, ut omni excusatione remota, Dei uoluntati et fratrum electioni quantocius assentiret: monachum uero quem ipsi petebant, se nullatenus accersire posse asseruit, eo quod predicta eiusdem cenobii  fratrum dispersione, ipse cum aliis in exteram remotamque prouinciam abierit. Talibus agitur responsis eius atque consiliis predicti fratres admodum exhilarati litterarumque auctoritate roborati, uale inuicem dato, festinato domum redierunt, et rem gestam omnino occultantes atque celantes, tanquam nichil actum esset, paucis diebus conticuerunt: dicebant enim, si ei rei geste series alicuius opinionis indicio nota fieret, tale officium declinare malens quam suscipere, clam fugam arriperet.

10. Iam autem circa festum Omnium Sanctorum rursus clamor fratrum exoritur, se nichil absque pastore agere grex deuotus conqueritur, atque tandem ex consensu omnium in festiuitate sancti Martini  dies electionis constituitur. Preuenientes igitur hunc diem orationibus et elemosinis, ieiuniis et uigiliis durisque uerberum castigationibus, quotidianis lacrymis interpellabant sancti Spiritus gratiam ne per antiqui hostis inuidiam tantam fratrum aliquatenus pateretur dissolui aut turbari concordiam. At pius Dominus, qui semper prope est omnibus inuocantibus se in ueritate , timentium se uoluntati tantis interpellatus precibus obtemperauit, et, ut sequitur in eodem psalmo , diligenter se ab omni subreptione discordie custodiuit. Quid plura? Condicta dies aderat, in qua humilis ille conuentus pastorem sibi eligere decreuerat. Premissa igitur oratione, ex more in capitulum ueniunt, congrua cause et tempori tractare incipiunt,  miroque modo in unam sententiam omnes uoces uoluntatesque conueniunt: Domnum Fulgentium diuinitus destinatum hoc honore et officio dignissimum iudicamus: hunc nobis pastorem et patrem una uoce omnes eligimus. Ille autem, utpote uir mire humilitatis, econtra uarias ac diuersas excusationes pretendit, pastorali se officio indignum cum lacrymis asseruit: postremo se nulla ratione id onus suscepturum fore multis assertionibus affirmauit. Hec eo cum lacrymis perorante, predictus frater Herimannus protinus surrexit, abbatis sui litteras hactenus occultatas in medium protulit, preceptum  obedientie, periculum inobedientie el palam intimauit, et, ut petitioni fratrum in abbatis sui [10 1Kb] assensum preberet, admonuit. Sed, ut solent simplices quique in mentis sue proposito quandoque esse pertinaces, ipse sententiam suam nullatenus immutare uoluit, quia plorando, clamando, eiulando petitioni eorum resistere se posse credidit. At illi mira constantia semper in eadem uoluntate stabiles persistebant, ac tandem zelo Dei interius commoti, in hanc uocem erumpebant: Dominus, inquiunt, qui te nobis seruis suis licet indignis prouida dispensatione destinauit, qui omnium nostrum uoluntates consilio et precepto abbatis tui concordes effecit, ipse te procul dubio et prodesse disposuit. Sed quid multa? Si plus restiteris, compulsus uim patieris: iamque, uelis nolis, nobis  pater noster efficieris. His dictis incepta psalmodia [11 1Kb] congrua consurgentes, unanimiter in eum irruunt, manus iniiciunt, ac pia uiolentia ferendo potius quam ducendo ad altare pertrahunt, atque cetera, ut moris est, regulariter in eum per uim adimplentes, in sede abbatis statuunt. Ille uero, ut excusationis et contradictionis sue humilem pertinaciam spe et effectu frustratam perpendit, timens ne ipse eis prima perturbationis causa existeret, tandem importunitate eorum conuictus, acquieuit, onusque sibi impositum licet inuitus cum metu et reuerentia suscepit.

11. Contigit interea nutu Dei, ut quidam clericus de Flandria oriundus, uir forma, scientia, genere  omnique probitate conspicuus, nomine Hugo, huius cenobii famam uirtutum audiret, audita uidere satageret; uisis uero, uotis omnibus interesse concupisceret. ueniens igitur, ut dictum est, pene maiora quam fama uulgauerat reperit, atque uera esse omnia que audierat contestans, de stabilitate sua cum eis firmanda protinus tractare cepit. Fratres ergo de tam reuerende persone aduentu summo Pastori gratias innumeras referentes, in Domino plurimum letabantur: atque ut pium desiderium, quod mente conceperat, effectu quantocius adimpleret, crebrius hortabantur. Ille uero monita salubria quemadmodum bona terra excepit, et stabilitate sua ut suggerebant apud eos firmata, fructum satis uberem postmodum ex se produxit.

 Abbas autem, quia nondum secundum consuetudinem ecclesiasticam pontificali benedictione confirmatus erat, compulsus a fratribus Cameracum cum suis iter arripuit, atque hunc Hugonem, de quo nobis sermo est, clericali adhuc amictum schemate uite sue comitem habuit. Cameracum igitur uenientes , abbas quidem in festiuitate sancti Gregorii [12 1Kb] anno septimo pontificali benedictione et auctoritate sua confirmatus, predictus autem clericus diaconatus ministerio sublimatus est. Peractis igitur muneris sui negotiis, cum prosperitate redeunt, compertoque quod secundo sabbato Tornaci futura  esset ordinatio, sepe dictum clericum ordinandum presbyterum sub celeritate eo dirigunt. Adepto autem presbyterii honore, ad prelectum sibi locum concitus rediit, ubi deposita pompa secularis habitus, ac diu sibi desideratum capiens indumentum, naufragium seculi huius felici cursu nudus euasit. Cepit itaque totius religionis ac probitatis studio esse primus, qui conuersionis ordine fuit extremus. Fratres igitur quando tantarum uirtutum germina in eo succrescere conspexerunt, communi consilio et consensu prioratus ei officium conuersionis sue die decimo quinto tradiderunt. Sic denique, ut scriptum est: Qui se humiliat exaltabitur , quando postposito fastu huius seculi ad humilem pauperum monachorum conuersionem secundum humanos  intuitus descendit, infra unius mensis circulum ad diaconi sacerdotii prioratusque apicem gradatim ascendit. Sublimatus autem hoc honore, studebat per omnia abbati se subdere, preceptis illius in omnibus obedire. At contra abbas non se tanquam dominum aut magistrum illi pretulit, sed humanitatis atque fragilitatis humane participium prudenter attendens, se seruum ac ministrum per obsequii humilitatem non solum illi sed et omnibus aliis exhibuit. Quanta tunc subiectos caritas et concordia coniunxit, quando ipsos etiam prelatos tam uere humilitatis pax et amor uniuit: aut quod discordie scandalum subiectis unquam subripere poterat, ubi ipsi etiam prepositi de inferiori loco contendebant? Sic itaque alter alterius onera deuotissime portans, cum caritate  et sollicitudine gregis sibi commissi curam annis fere triginta quinque, usque ad obitum  uidelicet domni Fulgentii, gerebant, quem regularibus insistere disciplinis omni tempore, quo pariter incolumes perdurabant, uerbis simul et exemplis incessanter commonebant.

12.  Contigit interea Dei gratia, qui reuera mauult peccatorum conuersionem quam mortem, ut princeps quidam uicini castelli, uir secundum seculi huius fastum genere inclytus, prediis et possessionibus ditissimus omnique seculari dignitate preditus, nomine Heribrandus, transitoria et caduca fastidiret, et ueras diuitias, que non minuuntur, tota auiditate querere disponeret. Nocturna etenim uisione turbatus ac territus, anhelabat conuersionis  sue desiderium accelerari quantocius. Ordo autem uisionis, ut dicitur, talis erat: Dormiens cum uxore sua nomine Adela, admodum religiosa et honesta femina, uidet se subito tremendo Dei iudicio presentatum, auditum, damnatum, atque ab impiis tortoribus ad loca tormentorum uiolenter pertractum. Ille autem tam tristem pauescens sententiam, cepit pre nimia spiritus anxietate corporali luctu perpetuam loci sibi designati meditari tristitiam; cumque nullum sibi presidium, nulla spes superesset, sed  iam in horrenda barathri illius uoragine se demergendum sibi desperatus crederet, confestim illi sanctus Petrus apostolorum princeps apparuit, trementemque blande consolans, pauorem eius his uerbis compescuit: Ne timeas, inquit, Heribrande, ne timeas, sed de his tormentis te mea intercessione et auxilio redimendum incunctanter scias. His uisis euigilat, conuersusque ad coniugem, graui se somno territum adhuc spirans affirmabat. Cui illa: Nescio, inquit, quod aut quale fuerit somnium, sed magni timoris atque doloris adhuc euidens in te perseuerat indicium. Cui ille uisionem ex ordine retulit, atque in fine subiecit: Decet, inquit, certe beatissimo Petro, qui mihi in tanta necessitate licet indigno fideliter adstitit, grates dignas referre, pro innumeris beneficiis  deuota obsequia rependere, atque deinceps uitam sic agere, ut tam terribilem sententiam possimus euadere: et, ut tibi uoluntatem meam patenter aperiam, ex hoc iam, si mihi consenseris, relicto seculo, summo Regi et glorioso eius apostolo fideliter deseruiam. At illa: Absit, inquit, ut tam pie uoluntati ullatenus resistam, ut saluti tue imo mee contraria existam: quin etiam quidquid boni facere disponis, secundum uires meas cooperatrix effecta libenter assentiam.

Agnito autem tam facili consensu coniugis, letus admodum effectus diem perficiendi propositi certum constituit, in quo uniuerse familie sue comitatum ultimum eis ualedicturus, in unum collegit. Accinctus itaque ultimo militie cingulo, erectoque uexillo  proprio, armatus uidelicet contra spirituales nequi. tias, subsequentibus amicis et cognatis, uelut ad bellum iturus Afflegem properat; ingressusque ecclesiam beati Petri, non iam cum uxore sed cum sorore sua, deposita ueste militie, omnipotenti Deo et preelecto eius apostolo in eternum seruum se mancipat, sicque libertatem seculi pro Dei seruitio felici oblatione uterque commutauit. Tradidit ipso die eidem ecclesie coram testibus patrimonii sui quod habebat in Flandria quamdam portionem, qua propter inconuenientiam et distantiam locorum ibidem uendita, eodem argento hic in uicinia sibi aliam terram comparauit. uerum quia filii eorum necdum creuerant, sed adhuc parentum consilio et auxilio indigebant, mater ad prospectum imbecillitatis eorum,  licentia domni abbatis interdum ad consulendum eis descendit. Pater uero quoad uixit in Dei seruitio stabilis permansit. Ut ergo omnibus notum fieret quanta Dei clementia ac pietate ad sanctum propositum accersitus imo tractus fuerit, infra tricesimum conuersionis sue diem febre correptus, in uera confessione uite huius diem ultimum clausit. Predicta igitur coniux post admirabilem uiri sui conuersios nem tam celerem subsequi cernens remunerationem misericordi Domino, qui mirabiliter traxit quos ad  uitam preordinauit, tota alacritate ac deuotione benedixit, atque in eius sancto seruitio residuum uite sue tempus sub sancte religionis habitu peregit.

13. Hec siquidem de domno Heribrando et generosa eius coniuge secundum temporis nostri necessitatem paucis perstrinximus: nunc autem qualiter filii eius patris sunt uestigia subsecuti, sermonem protendamus.

Quinque filiorum eius, diuersis licet temporibus et etatibus, ad nos conuenerunt, diuersas singillatim patrimonii sui portiones in unum nobis collegerunt, unum uniuersi, Deum uidelicet qui dederat, per se heredem reliquerunt. Quorum alius coniugatus carnales uoluptates et illecebras uilipendens, relicto  seculo cum uxore et filiis, dominicum gregem maiori numero adauxit et ampliori prediorum possessione ditauit. Alius post obitum coniugis cum filiis et filiabus diuinam militiam arripuit. Alius a coniugii immunis uinculo, eo deuotius quo liberius diuinis se seruitiis mancipauit. Horum duo primi non natiuitate quidem sed conuersione, Ingelbertus [13 1Kb] uidelicet atque Sigerus, primo iuuentutis flore uernentes, cum iam mundus eis arridendo blandiretur, tenocinia eius nichil ducentes, coniugii uinculum uelut desiderii sui impedimentum contemserunt, atque in Domino potius quam in mundo delectati, monachi effecti eterna magis quam transitoria appetierunt, possessiones quoque suas ex integro monasterio conferre decreuerunt. Sed diuine prouidentie sententiam quis immutare  poterit? Ipsi etenim qui tunc non sua per uim diripuerunt, postmodum non solum iniuste sublata, uerum etiam uniuersa proprio iuri debita, imo et ipsi se ipsos eidem ecclesie, cui damnum intulerant, restituerunt.

Paucis siquidem interpositis annorum circulis, frater eorum domnus Folcardus, qui natiuitate primus erat, infirmitate preuentus fratrumque suorum iuniorum exemplis prouocatus, ipsorum uestigia subsequitur. Qui ex eadem infirmitate conualescens, tanto postea in sancta conuersatione uixit deuotius, quanto diutius fuerat in seculo commoratus. Octo bouaria patrimonii sui ecclesie tribuit, reliqua omnia filie sue licet inuitus reliquit. Cuius conuersioni frater eius domnus Onulfus aduersatus, cause nostre  et utilitati plurimum restitit, atque inter alia contradictionis et elationis uerba se nunquam monachum futurum, etiamsi sciret se uiuum ad tartara deducendum, cum iuramento affirmauit. Non post multo autem et ipse Onulfus grauissima infirmitate corripitur, metu mortis anxiatur, conscientia accusante turbatur, et quia de corporis salute spem prorsus omnem perdiderat, quodcumque anime sue remedium sollicite perquirebat. Quid plura? Omni timore deposito iuramentique penitens temerarii, habitum  sancte religionis, quem pridem detestatus erat, cum omni humilitate et modestia petiit, atque ad sepe dictam perductus ecclesiam, se et uxorem suam nomine Gertrudem cum duobus filiis Godefrido et Waltero et una filia cum uniuersis possessionibus et substantiis suis Deo uiuo et uero deuotissime commendauit, atque in breui sub eadem penitentie deuotione uitam finiuit. Filii autem litteris traditi, subsequente eos gratia diuina, gradum sacerdotii sunt adepti. Postremo domnus Arnulfus et ipse diuini iaculo timoris salubriter saucius, cum duobus eque filiis et totidem filiabus adueniens, possessiones a fratribus sibi collatas, suis superadditas amplius dilatauit.

14. Horum igitur conuersione descripta, necessitatis  causa ordine prepostero paulisper utamur, atque ad domnum Ingelbertum de Calfstert fratrem domni Heribrandi edisserendo regrediamur. Hic itaque Ingelbertus cum quoddam sui iuris castellum ab hostibus iniuste peruasum cum suis satellitibus uiriliter, ut erat uir in armis strenuus, defendere niteretur, ictu lancee grauiter uulneratus, claudus efficitur. Grandi ergo bellorum impulsu diu multumque defatigatus, tandem introrsus ad semetipsum prudenter rediit, et quoniam qui foris nullam, reperit interius, secum pacem pacto pie conuersationis confirmare proposuit. Salubri denique exquisito consilio de conuersatione sua secum cogitauit, fratresque predicti cenobii sue edificationis gratia crebra uisitatione et colloquutione frequentabat, audiensque  ab eis quod salubrius erat, secundum possibilitatem suam factis adimplere gestiebat, sed tamen intolerabilem bonorum suorum iacturam egre ferebat. Nam ecclesie quidem in qua se Deo famulaturum uouerat, omnia sua conferre desiderabat; sed, quia ab hostium impetu et infestatione ea expedire nullo modo poterat, quid utilius sibi eligeret omnimodis ambigebat. Tandem uero perpendens sibi utilius fore atque salubrius ut ex his aliquid saltem commodi fratribus conferret quam uniuersa simul hostibus depredanda relinqueret, comitem Heinricum, qui summum tunc locum in his finibus obtinebat, adiit, atque uniuersa que sui iuris erant in manus ipsius tradidit: pro quibus idem comes  quatuor suos milites in confinio predicte ecclesie cohabitantes cum uniuersis possessionibus suis in usum fratrum illi retribuit, Sigerum uidelicet atque fratrem eius Herminiannum  de Ecclegem, Titubaldum de Thidalmont, atque Renizonem cognomento Ridderman, uenatorem scilicet suum. Post hec licentia ab eo accepta afflegemium reuersus, statim secularem habitum mutauit, et iam cunctis superior hostibus perpetue sibi pacis firmauit chirographum.

15. Sub quanta uero humilitate et mansuetudine  sanctum peregerit propositum, ad nostram edificationem paucis intimandum uidetur. Siquidem uir tante nobilitatis et nominis asinos cum annona fratrum ad molendinum minauit, et ut mos est infimis seruulis, panem suum in sinu gestans hora prandii super saccum suum tanquam super sedile stratum tapetibus residens, epulas quas sibi attulerat cum gratiarum actione sumsit, omnibus et seruulis quos illic reperit, qui seruitio eius pene uidebantur indigni, ceu fratribus benigne communicauit. Sed hec parua sunt; nam calceamenta fratrum ipse lauit, ipse egregiis manibus suis perunxit, famulorum suorum pedes insuper ipse sepissime abluit. Sed et hoc parum est; unum adhuc referam, quod totius humilitatis mihi uidetur transcendere normam. Quadam  denique die, nullo sciente aut precipiente, locum necessariorum inferius a sordium fetore mundare cepit, cum ecce unus e fratribus id forte aspiciens ad abbatem uenit, domnum Ingelbertum illic stare, id agere nuntiauit. Territus abbas concitus foras exiit, atque uenerabilem uirum predicto insistentem operi reperit, ac pre stupore nimio stupefactus in hanc uocem erupit: Quid agis, inquit, frater, quid agis? At ille, demisso in terram uultu: Operi, inquit, ualde necessario, uenerande Pater, insisto. Abbas autem tantam illius admirans humilitatem, quantocius eum exire compulit, ac ne diutius huic operi insisteret sub interminatione prohibuit. Tunc ille: Libenter, inquit, Pater amabilis, ceptum opus perficerem, nisi mandatum uestre sanctitatis transgredi  formidarem; uerumtamen ut iubetis faciam.

16. Magna siquidem secundum seculum nobilitas et dignitas eius exstitit, sed, ut ueram dignitatem acquireret, oblitus quodammodo quod fuit, omnibus se inferiorem et uiliorem per humilitatem constituit. Nunquam quis illum iratum uidit, nunquam murmur ex ore eius personuit, nunquam plus se alio honorari permisit. Quadam denique die ex itinere rediens, tam corporis debilitate quam siti et esurie pene defecerat, cum unus de fratribus illi occurrens, si comedisset interrogat; qui nequaquam se comedisse affirmabat. Cui frater ait: Ibo igitur et prandium uobis preparabo. Ipse autem quasi ludendo respondit: Ite, inquit, ite, et bonam nobis refectionem preparate.  Sequenti uero die se de hoc uerbo recognouit, ac tantillum proprie uoluntatis ac desiderii sibi subrepsisse grauiter ingemuit. Talibus igitur ac tantis uirtutibus pollens, ac possessiones ecclesie quotidie dilatare cupiens, predictum comitem Heinricum rursus adiit, atque [14 1Kb] ea que pridem dederat, augmentanda suggessit, cuius precibus pius comes benigne, ut decebat, annuit, eique ea que nunc Wawere possidemus, in usus ecclesie in perpetuum tradidit.

17.  Contigit interea ut duo filii domne Ide Boloniensium comitisse, dux uidelicet  Godefridus et frater eius Balduinus, qui uterque postea unus post alium regni sceptro potiti sunt, Ierosolymam proficisci disponerent, in id ut loca sancta, que ab infidelibus et impiis obsessa tenebantur, Dei adiutorio per manum ualidam christiane religioni restituerent. Coadunantes igitur longe lateque fidelium exercitum, in huius quoque prouincie terminos conuenerunt, in qua plerisque pauperibus cenobiis de propriis patrimoniis larga beneficia contulerunt. Quo comperto frater Godefridus cognomento Niger, quoniam ante conuersionem suam memorato duci Godefrido notus erat, Gandauum ubi forte tum uenerat, illi obuiam properat; quem ut in reditu suo hospitandi gratia Afflegemium diuertat, multis precibus expostulauit.  Dux autem religiosus ac pius preces tam deuotas paruipendere noluit, sed mox disperso pene exercitu hac illacque, ne multum per ipsum fratres grauarentur, cum fratre suo comite Balduino atque comite Godefrido, qui postea ducatus uexillum strenuus gessit, et cum reliquis quos secum detinuit, ad memoratum cenobium declinauit. Susceptus igitur a fratribus cum debito honore et reuerentia, omnique illi humanitate exhibita, uolens beneficiis fratrum uicem rependere, cum optimatibus suis ad altare sancti Petri accessit, ibique quinque patrimonii sui mansos in loco qui Huglintrau dicitur, concedente fratre suo Balduino, eidem ecclesie iuxta statuta principum legaliter obtulit. uerum quia frater eorum comes Eustachius huic donationi non  intererat, non paruus metus fratribus omnibus inerat, ne post discessum eorum aliquid ab eo paterentur aduersitatis incommodum. Inito itaque consilio, fratres quidam ex ipsis Boloniam properant, atque hoc fratrum suorum beneficium sua auctoritate corroborari expostulant. Ille autem non solum fratrum suorum donationi non restitit, uerum etiam quidquid sui iuris erat superaddens, ratam et inconcussam, matre sua annuente imo compellente, in perpetuum statuit. Porro nobilium filiorum mater eque generosa ac nobilis in his postea finibus iter agens, apud idem cenobium hospitium sibi elegit, atque inter cetera largitatis sue beneficia altare de Genapia, quod sui iuris erat, libere et ab omni  absolutum exactione fratribus deuotissime tradidit.

18.  Frasne [15 1Kb] autem post hec dedit nobis quedam matrona nobilis, nomine Eremberga, cum filiis suis pro sua parentumque suorum animabus. Ansele uero domni Fulgentii abbatis frater carnalis, nomine Adin, ante conuersionem suam propriis impensis construxit, terram circumiacentem, quam nunc usque possidemus, suo argento comparauit, perfectisque ibidem uelut ad ipsum usum proprium omnibus, fratris sui sequens uestigia, sub ipso sacre religionis habitum suscepit. Duas quoque alodii partes, cuius apud uerteiic  heredes sumus Hillinus de Baltersem cum quodam filio suo nomine Gisleberto nostro monacho nobis tradidit, tertiam uero ipsius partem quedam matrona Louaniensis nomine Geua gratis nobis adimpleuit. Apud Euersberghe quoque erga Arnulfum de Stenherhe [16 1Kb] aliud allodium uiginti duabus marcis emimus: pro quo tres alterius alodii partes, quibus nunc apud Esschen fruimur, erga Franconem castellanum Bruxellensem commutauimus; quod uidelicet allodium tanto ualebat amplius, quod quartam partem erga Godesonem de Wesenbecca uiginti tribus marcis et dimidia comparauimus. Helricus etiam quidam ciuis Louaniensis apud nos monachus factus, mansum unum terre dedit nobis apud Leuedale. Rembaldus etiam de Dofle in hoc loco  sancte religionis habitum suscepit, secumque allodium in quo curtis quedam, que dicitur Berchem, sita est, nobis attulit. Miles quoque quidam de Ascha nomine Gislebertus Clinhleunt cum uxore sua nichilominus ad conuersionem uenit, atque etiam omne phedum quod de duce Godefrido habebat, cuius et seruus erat, nobis dedit. Idem uero dux omnia hec libertati nostre donauit, in cuius possessione curtim Colried statuimus. Filii quoque Onulfi de Meltburch, Walterus uidelicet et Emelinus, eorumque auunculus nomine Wiscolo de Putige et eius filii, allodium quod inter se commune erat uendiderunt, in quo curtim, quod dicitur Ieten superior, constituimus. Preterea Rodulfus de Gunchelberga que mundi sunt relinquens, sanctioris  uite flagrans desiderio, apud nos monachus efficitur, partemque allodii sui quod habebat apud Zellehe nobis largitur; alteram uero partem, que filie sue et uiro ipsius sorte ceciderat, ab utrisque pretio dato comparauimus; in cuius allodii possessione duas curtes ibidem construximus.

19. Sciendum autem quoniam queque ex hac parte Asche in agris obtinemus, fere omnia a seruis ducis Godefridi seu beneficio seu iure hereditario inhabitantibus particulatim mercati sumus, quorum omnium ab eodem pio duce libertatem consequuti sumus. Porro allodium in Cobbeghem in bosco et in plano ab Arnulfo de uiluord caro admodum pretio, centum uidelicet et quadraginta marcis emimus, quod cooperante duce Godefrido in ecclesia  nostra pacto stabili perpetualiter confirmauimus. Preterea domna Remundis de Alost, eiusque duo filii Balduinus et Iuamus apud Erenbodeghem loca duorum molendinorum nobis concesserunt, atque altare eiusdem uille, quod sui proprii iuris erat, nostre ecclesie obtulerunt. Porro nos de manu laicarum personarum Dei donum suscipere metuimus, adeoque ut ab episcopo potius donationem hanc consequeremur solerter institimus. Illis autem iuxta petitionem nostram idem altare episcopo Cameracensi  dedentibus, nos ab episcopo, et sub ipso donatione rata et auctoritate episcopali confirmata canonice suscepimus.

Terram quoque ante portam nostram iacentem spatio duorum mansorum in longitudine porrectam, idem duo fratres nobis contulerunt. Postea uero senior illorum Balduinus uidelicet infirmitate graui corripitur, ante mortem suam monachus efficitur, eoque uolente atque petente ad nos usque transuehitur. Tunc itaque assentiente fratre suo, dedit nobis in Flandria apud Testreet quoddam allodium in pascuis, cuius fiscus singulis annis decem libris argenti appenditur.

20. Apud Oesterzeel dedit nobis Arnulfus de Wintica tres allodii sui mansos, eternum potius  quam temporale pro his exspectans commodum, qui post hec ictu belli grauiter uulneratus, relicto seculo apud nos monachus est effectus; uxor quoque eius defuncta apud nos iacet humata. Willelmus quoque de uolsar uir nobilis, eodem succensus desiderio, apud nos sancte conuersationis habitum sumsit, ac tertiam allodii cuiusque partem apud Sconart nobis tradidit; duas autem residuas pretio comparauimus. Sigerus quoque de Erenbodeghem, et ipse conuersus, ibidem mansum unum adiecit. Robertus comes iunior sancti Andree [17 1Kb] locum nobis in eleemosynam tribuit ; altare uero eiusdem loci licet sui foret iuris, tamen quia spiritale donum est, ab episcopo Nouiomensi, in cuius diecesi locus ipse situs est, nobis firma stabilitate donari  fecit. Filius autem ipsius, Balduinus uidelicet comes inclytus, largitatis sue beneficium nobis conferre desiderans, cogitabat apud se quid necessitati nostre utilius tribueret atque uicinius: comperiens igitur allodium quoddam uicinum nobis a fratribus sancti Bertini possideri, conuentu facto cum eis uicissitudinem huius in confinio sui eis plenam restituit, nobis autem predictum allodium magnitudinis sex mansorum ob memoriam sui tradidit.

Duo carnales germani, conditione liberi, apud Rodenburch castellum Flandrie simul indiuisi commanebant, qui adhuc ambo a consortio coniugii immunes perseuerabant: uno itaque uterque succensi desiderio, de salute animarum suarum inter se  sedulo conferebant, terrena omnia eternorum respectu quam sint parua atque despicienda sibi inuicem proponebant: postremo seculo seculique actibus se renuntiaturos unanimiter disponebant. Relicto igitur solo patrio cum omnibus que habebant, exules effecti, ueram patriam inquirunt, transitisque nonnullis ditioribus ac uicinioribus cenobiis, nostre paupertatis consortium adipisci maluerunt, domumque suam quam pariter inhabitauerant, cum uniuersa supellectili sua, cum armentis uidelicet  et pecoribus, cum agris et possessionibus tradiderunt ubi usque hodie curtim adauctis postea prediis, possidemus.

uroiiendiic etiam a comite Theoderico atque a comitissa Clementia duo predia, que secundum lingue sue consuetudinem pecorias appellant, pretio grandi comparauimus, quorum donationem sigillo comitis munitam ac perpetua stabilitate firmatam  coram primatibus ac baronibus terre ab utrisque suscepimus. Super hec multa emolumenta in prediis et argento Flandria nobis ministrauit. Predia quidem plurima propter distantiam et inconuenientiam locorum ibidem uendidimus, pretium uero in emendis aliis possessionibus uicinioribus nobis utiliter expendimus.



uISIO DOMNI FULGENTII HUIUS LOCI ABBATIS PRIMI.


 Fulgentius primus Afflegemiensis abbas duo grabata ad celum deferri uidebat, quorum unum archiepiscopum Cantuariensem, alterum Cluniacensem abbatem esse dicebatur. Unum ascendebat quarta feria unius hebdomade; alterum similiter alterius hebdomade eadem feria. Quod paucis transcursis diebus rei probauit euentus: nam domnus  Anselmus archiepiscopus quarta feria ante dominicam cenam die  illucescente migrauit; sanctus uero senex Hugo abbas dominica, ut supra dictum est, peracta resurrectione eadem feria, 8 scilicet die aduesperascente , carne solutus.




ANNO DOMINI MCXXu
HUGO DE RIBODIMONTE





NOTITIA


Hugues de Ribemont ne nous est connu que par une excellente lettre, adressée à G. d'Angers, qui lui auait fait quelques questions touchant la nature et l'origine de l'âme. Hugues, n'ayant désigné celui à qui il écrit que par la première lettre de son nom, nous ne pouuons donner là dessus que des coniectures. Il nous paraìt cependant très-uraisemblable que par la lettre G. il faut entendre Graphion d'Angers, qui professait à Reims sous l'épiscopat de Rainaud de Martigné, archeuêque de cette uille. C'est ce qu'on uoit par un acte de ce prélat de l'an 1127 , où l'on trouue la souscription de Graphion professeur: Signum magistri Graphionis Andegauensis, etc. Mais, quoi qu'il en soit de la personne à qui Hugues a adressé cette lettre, c'est une pièce très-importante, et qui fait honneur à l'auteur. Il y répond à plusieurs questions très-subtiles et très-embarrassantes, d'une manière qui fait uoir qu'il était habile philosophe et théologien très-éclairé. On y trouue en abrégé les différents systèmes sur l'origine et la nature de l'âame, et la doctrine de l'Eglise touchant le péché originel clairement établie. Il y fait uoir que l'âme n'est pas une partie de la Diuinité, comme quelques-uns l'ont faussement auancé, puisqu'elle est suiette au changement et au péché; que c'est une erreur de dire qu'elle est corporelle, puisqu'elle est esprit; que c'est une autre erreur de croire que les àmes soient iointes à des corps, pour expier des fautes qu'elles ont commises dans une autre uie; puisque, selon l'Apôtre, Iacob et Esaü n'auaient fait ni bien ni mal auant de naître. Graphion lui auait demandé d'où uenaient les âmes de chaque particulier. II répond que les sentiments sont partagés, mais que l'Ecriture ne nous apprend point expressément si les âmes des descendants d'Adam tirent leur origine de celle que Dieu créa dans le premier homme; ou s'il en créa de nouuelles pour chaque homme. Sur quoi il fait cette question, par rapport au péché originel: si les àmes ne tirent point leur origine de celle d'Adam, et si elles sont sans péché lorsqu'elles s'unissent aux corps, comment contractent-elles le péché originel? car comment pourrait-on imputer ce péché à la chair seule qui uient d'Adam, et qui, étant sans raison, ne peut être capable de péché? Comment celui, qui n'a point péché, peut-il ètre puni pour le péché d'autrui? Mais nous sauons, dit notre auteur, qu'après qu'Adam eut péché, son corps éprouua les mouuements de la concupiscence, et qu'il contracta une pente au péché. C'est pourquoi lorsque l'âme est unie à la chair qui a une pente uers le péché, elle ne la trouue point à la uérité coupable de péché, mais disposée à le commettre; l'âme y consent elle-même en s'unissant à la chair, elle lui donne la uie, elle l'aime, elle abandonne la raison, et se liure d'abord totalement aux sens; ainsi, en se laissant entraîner à cette pente qui porte au péché, elle y consent, et en y consentant, elle le contracte. Elle pèche donc par sa uolonté, non par nécessité, et puisqu'elle pèche, elle mérite de souffrir la peine due au péché. C'est donc auec iustice qu'elle est damnée, si l'Eglise ne la secourt en la purifiant par le baptême qui lui est nécessaire, comine la foi nous l'apprend. Il cite ensuite l'autorité de saint Augustin, pour prouuer que le péché ne uient point de Dieu, que l'homme ne le commet point par nécessité, mais par sa uolonté.

 Hugues répond à plusieurs autres questions sur le même suiet de l'origine de l'âme, qui lui aualent été proposées par Graphion, ou qu'il se proposa lui-même; il cite encore saint Augustin, dans les écrits duquel cette seule lettre montre suffisamment qu'il était très-uersé. D. Martenne l'a donnée au public dans son Trésor d'anecdotes. Il est facheux qu'un écriuain qui auait autant de talent pour écrire, de lumière et d'exactitude, ne nous ait pas laissé d'autres productions de sa plume, ou qu'elles ne soient pas paruenues iusqu'à nous.





HUGONIS DE RIBODIMONTE EPISTOLA AD G. ANDEGAuENSEM. Respondet proposite questioni, An anima primi nominis facta fuerit ex nichilo; et quomodo contrahatur peccatum
(MARTENE, Ampl. Coll. I 481, ex ms. Clarimarisci
.

 HUGO Ribodimontensis G. Andegauensi.

Questioni tue rescribere amor imperat, imperitia denegat; dilectio iubet, negligentia prohibet; beneuolentia suggerit, difficultas negat: sed, qui uere diligit, toto affectu se totum ei quem diligit totus impendit, difficultatem pro amico spernit, negligentiam abiicit, imperitiam non pretendit. Querenti itaque tibi non ut debeo, sed pro captu meo, respondeo. Queris a me utrum anima primo homini data, de nichilo facta sit, an de preiacenti materia? Dicimus autem si ex materia: uel corporea? uel incorporea? Si ex corporea facta dicitur, uidetur quidem ex corpore posse fieri corpus, non autem ex corpore spiritus. Quomodo enim ex corporea materia potest fieri rationalis essentie intellectualis  uita? Si uero dicis ex incorporea, que est illa? Si rationalis erat illa materia, quem usum rationis habebat? Si sine peccato erat, uidetur quidem non in animam esse formata, sed deformata, cum toties anima peccatum incurrat. Si uero rationalis erat, quomodo irrationale rationalis anime erit materia? Si autem uiuebat, utrum beata, uel misera? Si beata, ibi quidem melius erat; hic enim per animam plures incurrit molestias: si uero misera, que mala precesserant merita? Errant quidem qui credunt animam esse partem diuine substantie, cum anima et mutabilis existat, et peccatum incurrat, et pro peccatis Domino penas luat. Errant etiam qui animam dicunt esse corpus, cum ipsa sit spiritus, non creator, sed creatus. Errant  quoque, qui animas pro malo uite merito dicunt in corpore penaliter infusas, cum nondum natos Iacob et Esau nichil egisse boni, aut mali dicat Apostolus.

Queris etiam unde singulorum singule fiunt anime? Respondemus: A diuersis diuersa sentiuntur; sed manifesto sancte Scripture diffinitum non legimus, utrum ex anima prima, primo homini data, cetere traducantur, an noue singulis increentur an  ab initio iam existentes, uel a Domino misse, uel spontanea uoluntate corporibus illabantur. Si ergo anime, nisi ex traduce ueniunt, et sine peccato sunt, cum in corpora ueniunt, unde originale peccatum incurrunt? carni namque soli ex Adam uenienti, cum sine ratione sit, quis ei peccatum imputabit? Quomodo autem qui peccatum non fecit, in debitam peccati alterius penam incurrit? Scimus autem quia postquam Adam peccauit, corpus eius motum concupiscentie, et fomitem peccati contraxit. Anima itaque, cum unitur carni peccati fomitem habenti, non eam peccatricem, sed ad peccandum habilem inuenit; huic unita consentit, hanc uiuificat, hanc diligit: unde et rationem aliquando postponit, et corporeis sensibus primo se totam impendit.  Dum autem fomiti peccati consentit, et consentiendo contrahit. Peccat itaque uoluntate, non necessitate; sed que peccat, peccati penam iuste tolerat: iuste ergo damnatur, nisi per ecclesiam ei subueniatur. Sed dicimus: Si peccat uoluntate, potest non peccare, potest sine peccato esse; non igitur necessario peccat, non ergo necessaria est nostre redemptionis hostia. Sed quorsum ista? siquidem fides Ecclesie attestatur, quia necessarius est Christus; quia necessaria baptismi gratia, necessaria est redemptio nostra. Quare necessaria est et culpa? Si autem necessaria, quomodo uoluntaria? sed omne peccatum est ex uoluntate. Augustinus quippe dicit: Certus sum animam nulla Dei culpa, nulla Dei necessitate, uel sua, sed propria uoluntate, in culpam  esse collapsam. Quid ergo? Attende diligentius que iam premisimus: Omnis namque anima inuisibilibus nexibus unita carni peccati fomitem habenti, consentit quidem carni motum concupiscentie contrahenti. Omnis ergo peccat. Si omnis peccat, quantum ad actum, necessaria est culpa: quare necessaria et redemptio nostra; sic et quibusque fidelibus in hac uita uiuentibus penitentiam necessariam esse dicimus: necessariam quidem, non quia boni per  gratiam reparati, adiutrice gratia, sine peccato esse possint, sed quia fomes peccati et lex membrorum ad agonem in hac uita semper relinquitur. Unde semper cadimus, semperque a Domino debitam nostram dimitti petimus; semper ergo, dum uiuimus, necessario ueniam rogamus, quia, quantum ad actum, necessario peccamus.

Queris etiam: Si de nichilo quotidie noue fiunt anime, quomodo uerum quod scriptum est: Qui uiuit in eternum, creauit omnia simul? Dicimus autem, quia uere simul omnia facta sunt; tunc enim, uel in actu proprio, uel in materia, facta sunt singula. Anime ergo que modo, ut quidam uolunt, de nichilo fiunt noue, per consimilitudinem ibi quoque sunt facte. Prima enim anima ad imaginem et similitudinem  Dei facta est; hec uero natura in singulis animabus ipsa est. Queris quoque si anima non ex traduce propagatur, quando corpori infunditur, utrum quando semen emittetur: an emissum, quando concipitur: an conceptum, quando formatur? Legimus quidem in Moyse: »Qui percusserit mulierem pregnantem, et illa abortierit; si formatus fuerit, reddat animam pro anima; si formatus non fuerit, mulctetur pecunia .« Per hec igitur uolumus intelligi prius formato corpori nunquam animam infundi: quia prius conuenit domum preparari, et sic habitatorem ingredi. In Adam quippe prius formatum est corpus, deinde spiritus insufflatus. Sed forsitan secundum spontaneum motum formato iam corpore,  incipit anima uigere, que quieta motu ibi et antea potuit inesse. Quomodo enim concrescere et coagulari, et ad formam usque prouehi potuit, si prius inanimatum fuerit? Qui autem animam ex parente cum semine carnis infundi asserunt; si animam ex anima corporeo semine trahunt, quid aliud animam, quam corpus esse conuincunt? Si autem ex incorporea incorpoream trahunt, quid dicunt? an pars ex anima infunditur que concrescat in animam que formetur? sed extendi atque concrescere, et in partes diuidi, nec anime quidem conuenit, sed corpori. Quod si patris anima se totam in filium transferat, ut et in filio sine sui detrimento animam faciat: quid est aliud dicere, quam non multas animas, sed unam omnium animam esse? Augustinus quidem  dicit: Mirum, si ullus sensus humanus comprehendit, quonam modo tanquam lucerna de lucerna accendatur, et sine detrimento alterius alter ignis existat, sic anima de anima parentis fiat in prole, uel traducatur in prole, utrum incorporeum semen anime sua quadam occulta et inuisibili uia seorsum ex patre in matrem fluat, cum fit conceptus in femina; aut, quod est incredibilius, in femine corporis lateat. Cum autem fluunt irrita sine ullis conceptis semina, utrum semen anime non simul exeat, an summa celeritate, atque atomo temporis unde exierat recurrat, an pereat; et si perit, quomodo ipsa, cuius semen mortale est, immortalis est anima; an immortalitatem tunc accipit quando formatur, ut uiuat. Item, si origo anime lateat,  dum tamen redemptio clareat, periculum non est. Neque in Christum credimus, ut nascamur, sed ut renascamur, quomodocunque nati fuerimus. Item, etsi utrum anima ex traduce descendat, uel non, quemadmodum explicari possit ignorem, illud tamen credo quod et hinc diuinorum eloquiorum clarissima auctoritas esset, si homo id sine dispendio promisse salutis ignorare non posset. Item, Mediatoris animam nullum ex Adam traxisse dubitare fas non est. Si enim nulla propagatur ex altera, ubi omnes tenentur propagate carne peccati, quanto minus credendum est ex propagine peccati eis animam Christi uenire potuisse, cuius caro uenit ex uirgine, non libidine concepta, sed fide? Si autem  peccato prime anime peccatricis, ideo cetere tenentur obnoxie, quia ex illa sunt propagate, profecto illa quam sibi Unigenitus coaptauit, aut peccatum inde non traxit, aut omnino inde non tracta est. Neque enim non potuit animam sibi trahere sine peccato, qui soluit nostra peccata, aut qui nouam creauit animam ei carni quam sine parente fecit, ex terra non potuit nouam creare carni, quam sine uiro sumpsit ex femina.

Ista dilectioni tue scribere uolui, qui tibi nichil omnino negare potui. Si ex his ergo dubitare incipias, a sapientibus dubitata requiras. Si qua uero meliora, Deo uolente, super his inuenire poteris, amoris debito mihi quoque rescribere non graueris. uale, carissime.




ANNO DOMINI MCXXu
PONTIUS ABBAS CLUNIACENSIS





NOTITIA


 Pontius de Mergueil, filius Petri Merguliensis comitis, prior quondam S. Martialis, uel, ut alii uolunt,  S. Pontii monachus, ex Biblioth. Clun., col. 1310, seu alterius ecclesie monachus, quam Clunia  censis ex Chronico S. Bertini, tom. III Anecdot., col. 605 , successor tandem B. Hugonis electus 1109, uII Idus Maii, benedictionem percepit a Guidone uiennensi archiepiscopo. Sane hoc ipso anno, qui primus alicubi dicitur ordinationis Pontii, Hugo de Liziniaco, ipsius consobrinus, de quadam ecclesia ei se munificum prebuit;  Paschalisque II papa eidem priuilegia confirmauit anno pontificatus decimo, ind. II. Insequenti Petrus Santonensis episcopus abbatiam S. Stephani, quam Ranulfus decessor sancto Hugoni tradiderat, eidem Pontio confirmauit. Item Amelius episcopus Tolosanus, Bernardus Ato uicecomes , Petrus Raymond, frater dicti episcopi et Adela uxor Petri Raymond,  soror Pontii abbatis Cluniac., ei restituunt eodem anno ecclesiam S. Columbe cum suis annexis et appendicibus, ex tabul. Moissiacensi  . Eodem Amelio consentiente, cum Raimundo preposito et canonicis S. Stephani, Pontius abbas Cluniacensis et Ansquitinus Moissiacensis ecclesiam S. Marie de la Dalbade dono recipiunt a Geraldo xenodochii S. Marie Deaurate preceptore, ex tabulis B. Marie Deaurate. An. 1116 Henricus imperator misit legatos ad Paschalem II, quorum primus erat Pontius, qui pape consanguineus dicebatur; hac autem legatione optime prudenterque functus est, uti et multis aliis negotiis pro pace procuranda in Ecclesia. Una presertim ex his legationibus disertis uerbis exprimitur in charta Guidonis episcopi Gebennensis,  Pontio abbati amico nostro, inquit, ecclesiam de Condominio cum omnibus appenditiis pro anima sua et animabus antecessorum suorum largientis an. 1119, etc., »presente quoque Willelmo Catalaun. episcopo, qui cum predicto abbate pro pace regni et sacerdotii ad dominum imperatorem Henricum proficiscebatur,« etc. Pontius iste dicitur ab Orderico uitali, Hist. lib. XII, »consulis Merguliensis filius, regum et imperatorum consanguinitate proximus, Paschalis pape  filiolus, cuius imperio inter Cluniacenses educatus est, a pueritia docilis, affabilis, in uirtutibus stabilis; statura eius erat mediocris, facies candida.« Concinit Ioannes Iperius in Chronico S. Bertini, t. III Anecdot. col. 605: »Quidam, inquit, iuuenis Pontius nobilis genere  et alterius ecclesie monachus ad episcopatum fuerat electus, sed, reclamantibus altioris consilii uiris, papa substituit alium episcopum, et hunc Pontium uenerabili Hugoni Cluniac. abbati commendauit attente.« Porro ipsius mores, religio, et peritia litterarum ceteris dotibus consimiles erant: quibus presidiis munitus, modeste quidem, sed fortiter sui monasterii priuilegia defendit in celeberrima synodo Remensi an. 1119, mense Octobri, cuius orationem in hanc rem habitam coram concilio refert idem Ordericus libro laudato. Id quoque tum eius religionem, tum generis nobilitatem luculenter probat,  quod uidens uinum, infra sacra missarum solemnia Cluniaci libatum, ex communi uino esse, admonuerit amitam suam dominam Iudith Aruernensem comitissam, que dedit centum aureos ad emendam uineam, et pro hac eleemosyna uenerabilis abbas domnus Pontius eidem comitisse pro filio eius Willelmo Aruernorum comite et ipsius coniuge, necnon pro filiis Willelmi comitis Roberto et Willelmo et filia Iudith anniuersarium in Cluniaco iugiter persoluendum promisit. Ad Pontium exstat epistola XXXII Paschalis II, de non porrigenda communione intincta, seu qua precipit ita sumendam Eucaristiam, ut corpus et sanguis seorsim sumantur, exceptis infirmis et infantibus; unde probatur tunc communionem sub utraque specie fuisse in usu, ac  perseuerasse etiam pro infantibus. Est et alia eiusdem summi pontificis epistola XLuII qua Pontio abbati pontificalia concedit ornamenta. Eius autem successor Gelasius papa II, cui ex Italia fugienti Pontius abbas triginta equos liberalissime dederat, quique uicissim Cluniacense monasterium insigni priuilegio donauerat, pie moritur in eodem cenobio ac sepelitur, ibidemque ipsius loco Calixtus II pontifex acclamatur, qui Pontio et successoribus abbatibus concessit, ut cardinalis Romani officio ubique fungi posset, eidemque Pontio indulsit, ut omne genus monachorum, preter excommunicatos, in suum ualeret monasterium admittere, ac insuper ecclesias monasterii, omnesque possessiones confirmauit. Data est bulla uIII Kal. Martii, indict. XIII, anno  1120, pontific. secundo. Alteram habes eiusdem pape ad eumdem abbatem datam 1122, in Bullario Cluniacensi. Neque uero pretermittendum est Hildebertum Cenomanensem episcopum eidem Pontio uitam S. Hugonis ipsius decessoris nuncupasse, ipsique Willelmum Petragoricensem antistitem anno 1121 ecclesiam S. Theodori de Rocaboucort tradidisse  .

Ceterum pluribus narrat illius gesta Petrus uenerabilis, lib. II Miracul., capp. 12 et 13, ex quo sequentia describit Spondanus in Annalibus: Hugone fatis functo, cum in eius sedem a Cluniacensibus electus fuisset Pontius, per aliquot annos satis modeste cum suis religiosis conuersatus est; insequenti tempore monasterium labefactare, ac uariis perturbationibus fratrum animos a se paulatim  auertere cepit; quapropter cum per decennium circiter dissensio perdurasset, Romam Pontius ad Calixtum profectus est, ibique abbatiali officio renuntiauit (abnuente papa, mense circiter Aprili anni 1122 [, et mox Ierosolymam mansurus se recepit; postea uero mutata mente in Gallias reuersus, armis Cluniacum inuasit, monachos dire uexauit et expulit, uasa aurea, argentea, uillas et dominia abbatie uelut barbarico more depredatus, igne, ferro, rapinis et cedibus in religiosum locum impune deseuit. Quod scandalum audiens Honorius papa, misit Petrum  cardinalem, qui cum Humbaldo Lugdunensi archiepiscopo anathemate percussit Pontium et eos qui ipsi adherebant. Deinde Romam ad subeundum controuersie iudicium citatur Pontius, ut sese purgaret, sed lata sententia idem ut inuasor ac sacrilegus ab omni ecclesiastica dignitate depositus est. Exstant ea de re plures Honorii pape ad Petrum abbatem et ad monachos Cluniacenses epistole; quarum in altera sic loquitur: »Pontius siquidem B. Benedicti preceptionibus inimicus et monastici ordinis malleus, qui Cluniacensem abbatiam in manu predecessoris nostri felicis memorie pape Calixti sine spe recuperationis refutauerat, et se perpetuo Ierosolymis uicturum uoto astrinxerat, contra uoluntatem Dei et nostram Cluniacense monasterium  superba obstinatione et presumptione sacrilega occupauit.« Hinc altera ad ipsos Cluniacenses monachos scripta uetat, ne ad Pontium olim abbatem sine Petri tunc abbatis licentia conuertantur. Habentur autem Acta depositionis et excommunicationis eiusdem Pontii in codice Celsiniacensi, ex quo ipsa eruta noster D. Claudius Estiennot inseruit tom. Iu Fragmentorum histor., fol. 31.

Denique, uix elapso mense ab isto infortunio, diem postremum obiit Rome anno 1125, Iu Kal. Ian, ex notis ad Biblioth. Cluniac., Kalendario sancti Leonorii Bellimontis, et ex Necrologio abbatie S. Egidii, quod habetur in bibliotheca Fratr. Predicatorum Chamberiaci, non Iu Idus, uti legitur in Chronico Cluniac. Francisci de Riuo. Alibi tamen  dies obitus eius notatur 28 Decembris, et annus 1126: qui quidem magis conuenit; nam in Bullario  Cluniacensi habetur epistola Honorii pape ad Petrum abbatem, data XIII Kal. Nou., ind. 3, an. 1126, pontificatus secundo, ex qua constat Pontium adhuc superstitem fuisse. Historiam Pontii concludo uerbis Chronici uosiensis  : »Iussu apostolici frater comitis de Melgoir sine audientia captus, in turre, que dicitur ad Septem salas, usque ad obitum, uidelicet u Kal. Ian., in custodia tentus est: sepultus uero fuit quasi pauper, imo captiuus apud S. Andream, qui optime per quatuordecim annos Cluniacense monasterium rexerat olim.« Hec autem uerba ex aliis sic interpretari libet: sine audientia, idcirco scilicet non fuit auditus, quod recusasset absolui ab excommunicatione; contendens se a nemine posse excommunicari, que responsio insanientis  uisa est; in custodia tentus est: ita etiam Ioannes Iperius tom. III. Anecdot., col. 660, quasi pauper. Honorius II papa scribens ad Petrum abb. Cluniac. epist. 1, de Pontio sic loquitur: »Qui quamuis de malis Cluniaco illatis sepe commonitus, penitentiam agere noluerit, nos tamen pro reuerentia huius monasterii cuius monachus fuit, eum honeste sepeliri fecimus.« Reuera primum sepultus fuit apud S. Andream, sed postea Cluniacum translatus est, ubi uisitur eius sepulcrum in maiori ecclesia prope S. Martini oratorium, hominem exhibens pedibus ligatis, quia excommunicatus interiit, et manu ac pede amputatis. Exstat ipsius uita in biblioth. Cluniac. pag. 551. uide etiam obseruationes Hugonis Menardi in Martyrologium  Benedictinum ad diem 29 Decemb., pag. 429.





PONTII ABBATIS STATUTA.


 In nomine sancte et indiuidue Trinitatis. Nouerint omnes fratres et filii sancti Cluniacensis cenobii, presentes et futuri, quia ego frater Pontius peccator, abbas indigne uocatus, perpendens qualiter beatus Odilo sancto dictante Spiritu omnium fidelium defunctorum  generalem statuerit memoriam, qualiterque pius antecessor noster domnus Hugo abbas fratrum suo tempore defunctorum per aliquot annos celebrauerit anniuersarium, primo anno nostre ordinationis communi decreui consilio et in capitulo Cluniacensi coram omnibus per presentem paginam confirmaui ut cunctorum fratrum atque sororum congregationis nostre ab ipsius loci fundatione defunctorum deinceps in uigilia Sanctorum Omnium uniuersalis memoria solemniter recolatur. Quod idcirco maxime in uigilia Sanctorum Omnium constituimus, quia illa generalis cunctorum fidelium  defunctorum commemoratio statim secutura est, rectumque nobis uidetur ut prius nostrorum specialis recordatio pio inter nos agatur affectu, sicque postmodum et pro nostris et pro omnibus fidelibus defunctis uniuersalis intercessio subsequatur. Hac etiam  de causa ut iidem omnes sancti et electi Dei, quorum festiuitas preuenitur et honoratur, isto fraterne pietatis officio diuine maiestati eorumdem fratrum animas sua sancta interuentione commendare dignentur. Hanc igitur memoriam tali tenore precipimus obseruari ut non solum Cluniaci, uerum etiam in cunctis abbatiis nostris, prioratibus, atque cellis, nunc et quandiu Cluniacense cenobium in sancta religione perstiterit, annuatim in eodem die solemne officium cum missa secundum locorum fratrumque conuenientiam deuote peragatur, fratresque omnes iuxta ordinem suum, prout Deus unicuique gratiam  dederit, missas psalmosque fratribus suis defunctis hilariter persoluant, quatenus per ignorantiam uel negligentiam defunctis per annum fratribus redditum non fuerit, totum ad laudem Dei recompensetur. Quod ut deuotius complere satagant, adiunximus huic misericordie parentes et consanguineos defunctos omnium fratrum nostrorum, orantes ut Deus omnipotens horum et ceterorum bonorum congregationis nostre participes eos faciat. Prima uero pro fratribus oratio dicatur: Deus uenie largitor; secunda pro sororibus: Quesumus, Domine; tertia pro parentibus: Inclina, Domine. Quando autem uigilia acciderit die Dominica, fiat hec defunctorum  fratrum celebritas precedenti Sabbato siue feria sexta. Ad cuius etiam institutionis beneficium dignum fore duximus ut sicut diuine maiestati pro defunctorum requie pia representabitur intercessio, ita etiam uiuis tam ad corporum quam animarum salutem fraterna impendatur misericordia. Statuimus igitur ut ego per me quoad uixero nostrique per secula successores die illo, uigilia scilicet omnium sanctorum, generalem conuentui Cluniacensi in omnibus refectionem de nostro administremus, dieque subsequenti, festiuitate uidelicet sanctorum omnium, pro unoquoque fratrum qui Cluniacensi tunc presentes fuerint, tres pauperes pane et carne  reficiamus. Quod si festiuitas sexta acciderit feria, fiat ipsa pauperum refectio de pane et carne Sabbato sequenti uel Dominica. Quam itidem pauperum refectionem  per omnia loca nostra fieri mandamus, ut scilicet abbates uel priores seu decani diligenter prouideant qualiter pro singulis fratribus quos secum in locis suis habuerint tribus pauperibus refectio secundum temporis et loci opportunitatem exhibeatur. Cuius misericordie constitutio non illis grauis uideatur, quam Christus iehsu, qui seipsum pro nostra dedit salute, hoc a nobis quasi proprium exigit, ut si eum placabilem habere uolumus, in pauperibus et egenis illum reficiamus. Locus etiam noster semper Deo miserante bonis sanctorum Patrum institutionibus creuit in melius. Ipsi denique fratres et ad spirituale et ad temporale officium promptiores erunt  atque deuotiores, cum recogitauerint tantam sibi misericordiam annuatim quasi ex debito persoluendam. Unde et magna erit caritas si abbates uel priores atque decani sub hac generali memoria aliquam die illo fratribus suis specialem exhibuerint refectionem, quatinus diligentibus Deum omnia cooperantur in bonum. Agatur igitur diei huius memoria, sicut diximus, in psalmis, missis, orationibus, et eleemosynis; ut Deo annuente, cunctisque intercedentibus sanctis, et uiui ad beatum finem peruenire et defuncti eternis gaudiis perfrui mereantur, mihique peccatori in hac iniuncta obedientia uirtus detur et gratia, nobisque in omnibus in magni iudicii  die inter sanctos defunctos misericordia concedatur. Amen.





PONTII ABBATIS PRAECEPTIONES PIAE.


 Concessio quam Pontius abbas Cluniacensis fecit  Bernardo archiepiscopo Toletano.

Notum sit uniuerse congregationi huius uenerabilis cenobii, tam presentium quam futurorum, precepisse domnum Pontium huius monasterii reuerendum abbatem de domno Bernardo Toletano archiepiscopo, ut post obitum ipsius tricenarius missarum illi a fratribus studiose persoluatur, resonantibus signis, cum officio pleno et missa generali. Refectionem uero quam fecit decanus de Galliniaco in uigilia  beati Matthei post obitum ipsius, faciat in die anniuersarii eius.


II.


Alia concessio facta Eskilo archiepiscopo Lundensi.

Nouerint uniuersi quod totus conuentus huius Ecclesie concessit illustri uiro domno Esquilo Lundensi archiepiscopo, que est totius Dacie metropolis, post obitum eius tantumdem per omnia beneficiorum quantum persoluitur uni ex fratribus Cluniacensibus, tam in Cluniaco quam in omnibus locis eius. Fuit enim huius loci magnus amator.





HUGONIS MONACHI CLUNIACENSIS EPISTOLA AD DOMNUM PONTIUM ABBATEM CLUNIACENSEM IN QUA Nonnulla de S. Hugone ipsoque Pontio abbate: quomodo cardinalis factus, et quam deuote cineres BB. apostolorum Petri et Pauli, tempore S. Maioli abbatis Cluniacum delatos, reuereretur.


 Patri serenissimo Cluniacensi abbati PONTIO domino suo seruus HUGO.

Dum tuam, Pater, excellentiam penso, iniussus coram te loqui non audeo. Sed quoniam memoranda quedam de magno Hugone sancto precessore tuo tacita uideo, si tua iubeat me fari dignatio, pauca de plurimis, parua de maximis, breui expedio. Ista quidem diffusos scriptores illos miror omisisse, qui de eo tanta uolumina conscripsere. Que refero presentibus notissima sunt, sed posterorum memorie, ut iubes, mandata sunt. Beatus Hugo ad Francigenas eos uisitaturus, olim exiuerat. ueniens autem Beluacense territorium, intrauit Gornacum super Aronam fluuium. Ibi eum Albertus uir illustris honorifice suscepit. Uxor uiri nomine Ermengardis, et  ipsa tanto hospiti reuerenter occurrit. Quam sanctus ut uidit, prophetico afflatus spiritu dixit: »Domina, tu grauida es, filium paries qui, sicut Deo placuerit, monachus erit.« Audiens mulier que de se ante non nouerat, mirabatur. Presentes audita signantes oracula, letabantur. Postmodum iuxta serui Dei uerbum, grauida illa peperit filium. Creuit puer, et armatorum deputatus officio, militiam adeptus, ut id hominum genus male consueuit, perniciosus euasit. Interea sanctus, plenus dierum pariter et uirtutum, diem in Domino clausit extremum. Erat tunc in Italia apud Papiam decus pontificum Godefredus Ambianensis episcopus, doctrina preclarus, sanctitate perspicuus. Dum itaque beatus Hugo presenti  uita defungitur, eterna donatur, uidit episcopus ad procedendum conuentus eximios preparari cum luminaribus, et ceteris que in processione solemniter solent exhiberi. Episcopo inquirenti quis esset, quem tante triumphus glorie exspectaret, responsum est quia ad deducendum dominum Hugonem Cluniacensem abbatem, illa sanctorum deuotio festiua procederet. Quod cum episcopus admirans sociis reuelaret, tempusque quo id uiderat adnotaret in Galliis reuersus, eodem inuenit tempore in Cluniaco sanctum migrasse, quo sibi fuerat monstratum Papie. Postquam uero sanctus decessit, tu feliciter electus, et in officium tanti Patris digne subrogatus, Domino ducente, ad supradictas Francie partes  descendisti. Ubi pro tua illa nobili consuetudine, quibusque bona predicans, istum de quo sanctus predixerat, iuuenem inuenisti, inuentum uocasti, uocatum eduxisti. Ipsum in Cluniaco monachum nomine Landricum plurimis annis uidimus bonis pollentem moribus. Sic, Pater benignissime, sic precessor tuus abbas Hugo sanctissimus, quem plurimum dilexisti, imo quem diligis, sic inter alias uirtutes suas etiam prophetia claruisse probatur: sic in sui dissolutione corporis, pontifici reuelatus, supercelestium conciuis esse dignoscitur. Sed mea modo sileat paruitas, tua magis, ista quam alta sint, perpendat caritas. De hac enim altitudine loqui ego tam infimus timere debui. Anno denique uerbi de uirgine nati 1118 defuncto papa Paschali, qui  Romane sedis apicem X et uIII annis, et eo amplius gubernauit, assumptus est electione Catholica, et consecratus est Gelasius papa, uir apprime eruditus, eleemosynis largus, consilio prouidus. Hic Henrico Iu Romanorum imperatore contra Ecclesiam seuiente, declinans ad mare descendit, nauigio Gallias expetiuit, tibique primum cursore a Pisis emisso, suum prenuntiari fecit aduentum. Te enim, Cluniaci scilicet abbatem, in partibus Galliarum habet pontifex Romanus proprium et specialem filium. Huic apud Sanctum Aegidium occurristi, huic et multo comitatui suo equitaturas et alia quam maxima elegantissime ministrasti. Hunc pro maris molestia infirmatum, in tue solo natiuitatis, quod  pater tuus Petrus potens et nobilis comes. Merguliensis iuri apostolorum Petri et Pauli contradidit, et inde accepit, tu papam officiosissime confouisti. Qui denuo conualescens, et Cluniacum suum peruenire desiderans, Lugdunum Gallie pertransiit: Matisconam descendit, ubi, grauissima egritudine confectus, se Cluniacum perferri instantissime precepit. Quo deportatus, summaque reuerentia susceptus, completo episcopatus sui anno I et diebus Iu, in medio fratrum circumstantibus episcopis cardinalibus in propria domo, proprius pastor in pace Cluniaco quieuit. Post hunc reuerendus Wido, uiennensis Archiepiscopus, ab Ecclesia catholica est in Cluniaco electus, sicque in papam Calixt. ordinatus. Hic  terrene nobilitatis celsitudine precellit, sed celestium nitore carismatum pulchrius elucescit. Hic secundo Cluniacum rediit, ibique festum Dominice Circumcisionis et Apparitionis deuote peregit. Qui dum inter cetera sepius ageret de uita et miraculis B. Hugonis, non quorumlibet chartulas super his profusius exaratas attendit, sed personas authenticas in medio Cluniacensis capituli presentatas, de sancto que uiderant et audierant ualidius attestatas, gratanter accepit. Episcopis uero et cardinalibus pariter assentientibus ad laudem et gloriam Domini nostri Iesu Christi natalem tanti confessoris tot et tantis uirtutibus approbati festinum fieri papa decreuit. Die autem Epiphanie Domini processit papa solemniter coronatus, copioso pontificum et cardinalium choro constipatus. Huic Romana presens  militia more suo famulabatur. Hunc quam multi Burgundie nobiles sequebantur. Hunc celeberrimo apparatu suscepit obuius sacer Cluniacens. fratrum conuentus, quem exaltat humilitas, dilatat caritas, disciplina erudit, discretio munit. Eadem die communi suorum assensu assidentium largitus est felix papa Calixtus Cluniacensi Ecclesie speciali et proprie sue ut abbas Cluniacens. semper et ubique Romani fungatur officio cardinalis, manuque propria ipse te papa annulo uestiuit: ut sic manifestum appareat cunctis, quia tecum et tua Cluniacus solius pape Romani proprie propria censetur, que sub alterius iure pontificis, seu cuiuslibet potestatis, prouidente Domino nec fuit aliquando, nec erit in futuro. Discessurus papa in crastinum, intrans Cluniacense  capitulum, humilitate sua laudabili fratrum se orationibus commendauit, quos et benedictionibus confirmauit, et predicti confessoris memoria recensita recessit. Ista me dixisse sufficiat, tuaque mihi gratia ueniam tribuat. Sed ne tuam, precor, paternitatem offendat dum quiddam rogare te mea  presumit indignitas. Nosti, Pater, quia papa Cornelius martyr gloriosus Petri et Pauli ossa de Catacumbis leuata, Pauli uia Hostiensi, Petri in uaticano sagaciter posuit. Eorum uero cineres studiose congruo recondens uasculo in monasterio Sancti Pauli tradidit uenerandos. Hoc autem monasterium sequentibus annis commissum est sancto Oddoni, tuo predecessori, ubi per eum aliquandiu Cluniacensis uigor ordinis radiauit. Tandem seditiosis urbe turbata motibus, quos illa ciuitas infausto usu creberrime patitur; malis urgentibus monachi discedentes uas illud apostolicorum cineram sacra secum pignora detulerunt, sicque Cluniacum propere peruenerunt. Diebus uero sancti Maioli monasterium Cluniacens. uenerabilis Hugo Bituricensis archiepiscopus dedicauit, uasque predictum apostolicorum cinerum in  columna sub principali ara digne recondidit. Cum uero dieb., Pater, tuis, nouo mirabili opere constructo monasterio, illud antiquum destrui, et claustra dilatari mandasti, tu predictam aram immotam prouide reseruasti, et pro ea ueteris caput monasterii diuino usus consilio manere fecisti. Ibi enim, expertis sane credimus, orationis gratia et lacrymarum ubertas commode reperitur. Ibi correctione pia peccatorum sarcina deponitur. Ibi cineres apostolici, thesaurus, Pater, inestimabilis, frequenti reuerentia uisitantur. Quos quia sepius orando requiris, te precor, licet trepidus, sed tua misericordia roboratus, ut ante sacrosanctos cineres illos apostolicos mei aliquando memorari digneris, qui tuorum misereri non desinis. Sanctum quoque confessorem  beatum Hugonem, dum prece supplici sepe commemoras, ut et matri illi, quam cum tribus filiis de Francia tecum adduxisti, matrem in Marciniaco, filios eius in Cluniaco pie suscepisti, subuenire dignetur, obtineas precor. Et quia multum locutus sum, condones obsecro.





DONATIONES PIAE CLUNIACENSIBUS FACTAE SUB REGIMINE PONTII ABBATIS.





I.  Petrus Burgensis episcopus Cluniaco concedit et confirmat ecclesiam de Carandigna. 


Reuerendissimo sancte Cluniacensis ecclesie conuentui. PE., Dei gratia Ecclesie Burgensis episcopus, salutem, et sincerum in Christo amorem.

Quam sit pium et iustum, ac fidei Christiane consentaneum, uiros religiosos honorare, iuuare atque diligere, quantumque sit malum atque nefarium, animarum saluti contrarium, illos infestare, molestare, eisque iura sua auferre, prudentiam uestram non credimus ignorare. Hac igitur consideratione sollicitus ecclesiam uestram, cuius ordo  bone opinionis longe lateque dilatatur, honorare, iuuare, atque diligere proposui. Dono itaque uobis et Ecclesie uestre Cluniacensi, et concedo et confirmo  ecclesiam de Carandigna cum omnibus pertinentiis suis, quam quondam Aldefonsus, bone memorie imperator, pro remedio anime sue et parentum suorum uobis et Ecclesie uestre contulit.





II. Epistola Balduini comitis Flandrensis ad Pontium abbatem Cluniacensem.---Confirmat ei abbatiam Sancti Bertini


Domno P. reuerendo sancte Cluniacensis Ecclesie abbati, BALDUINUS Flandrensis comes et CLEMENTIA comitissa, eternam in Christo felicitatem.

 Cupientes ea que ad religionem pertinent firma permanere, ne uidelicet bene inchoata callidus hostis ualeat pessundare, serenitati uestre notum facimus, concessionem illam, quam de ecclesia Sancti Bertini dominus meus Robertus comes adhuc uiuens, me quoque annuente predecessori uestro domno Hugoni pie memorie abbati concessit, scriptoque firmauit, hunc etiam pro remedio animarum nostrarum, tam me, quam filium meum, iam libenter uobis uestrisque successoribus iterato concedere, ratamque per omnia, omni occasione seposita, fore. Porro ut hec concessio nostra firma permaneat in conspectu principum, cum eorumdem assensu eam firmauimus, atque sigilli nostri impressione subtersignari fecimus. S. Lamberti abbatis, S. Galterii thesaurarii, S. Rainerii  notarii, S. Bernardi capellani, S. Alardi, S. Rotgerii castellani insulani, S. Galterii castellani Curtriacensis, S. Raigeri dapiferi, S. Willelmi dapiferi, S. Ulrici pincerne, S. Widonis.

Actum anno Domini 1112, in uilla Yprensi, pridie Idus Aprilis.





III. Charta Guillelmi Bisuntinensis archiepiscopi de Alta-Petra.


GUILLELMUS, Dei gratia sancte Bisuntinensis Ecclesie archiepiscopus, uenerabili Patri domno PONTIO Cluniacensi abbati, eiusque successoribus regulariter substituendis in perpetuum.

Pastoralis officii est ut euellat et destruat, ut  disperdat et dissipet, ut edificet et plantet. Quia ergo ad hoc nos prefecit populo suo omnipotens Deus, ut uineam Domini Sabbaoth disciplinis regularibus excolamus, ut uitia euellere, superflua destruere, uirtutumque plantaria inserere studeamus; dum hoc uiribus nostris sine coadiutoribus adimplere non possumus, oportet nos agricolas peritos uirtutum uiros undecunque conducere, qui usque ad uesperum uiriliter laborantes ad ubera nostre consolationis sub umbraculo diuine protectionis confugiant, et nobiscum labores manuum suarum manducantes, eterne beatitudinis denarium sibi et nobis adquirant. Et quoniam Cluniacensis Ecclesia pre ceteris Galliarum Ecclesiis huiusmodi spiritalis agriculture peritissimos agricolas, et multo plures  habere cognoscitur; uenerabilis fratris nostri Walcherii Gigig. . . . . . . . . prioris petitionibus annuentes, Alta-Petreusem ecclesiam religione quondam monastica destitutam, tibi Deo dilecte Cluniacensis abbas, sanctissimoque eiusdem loci conuentui dedimus, concessimus ad inhabitandam, et in religione monastici ordinis Deo auctore uigilantius informandam. Actum Bisuntii in ecclesia S. Ioannis, laudante Pontio Alta-Petrensi priore, domno Stephano eiusdem Ecclesie canonico et Bisuntino cantore, domno Mainerio decano, domno Bernardo magistro, domno Manasse archidiacono, Stephano thesaurario, Burchardo et Hugone archidiaconis, et aliis multis. Postea Cluniaci III Idus Augusti per memetipsum in  capitulo uestro interfui, et idipsum cum his qui mecum aderant, laudaui et confirmaui, saluis iustitiis et debitis consuetudinibus nostris. Nunc quoque per presentis priuilegii paginam prefatam Alta-petrensem ecclesiam uobis uestrisque successoribus cum omnibus appenditiis suis laudamus, concedimus, et confirmamus, saluis ut prediximus iustitiis et debitis consuetudinibus nostris. Sane si quelibet persona potens uel impotens huius nostri priuilegii paginam sciens, contra eam temere uenire tentauerit, donec satisfactione congrua emendauerit, aliena a corpore et sanguine Domini fiat, et in extremo examine districte ultioni subiaceat; conseruantibus hec, pax et tranquillitas. Amen.





Iu.  Charta Amelii episcopi Tolosani, de ecclesia Sancte Columbe.


Ego AMELIUS, Dei gratia Tolosanus episcopus.

Recognoscentes ecclesiam Sancte Columbe, que in Tolosano sita est territorio Cher. orbensi iuxta fluuium Herz, iuris esse S. Petri Cluniacensis cenobii, in manu domni PONTII abbatis ipsam ecclesiam Sancte Columbe cum ecclesiis ad eam pertinentibus Cluniaco restitui, salua iustitia Tolosane Ecclesie. Hoc autem feci pro multa multumque chara dilectione, que inter nostros maiores et Cluniacenses Patres ab olim usque nunc conseruatur, et pro sincera uereque germana amicitia, quam cum predicto abbate specialiter habeo et habere  semper curabo: et ut particeps esse merear Cluniacensis fraternitatis in cunctis benefactis eorum. In quo bono omnes legitimos successores meos, qui hoc factum et hanc chartam laudauerunt, participes esse uolo et oro. Hoc factum laudauerunt canonici nostri Tolosane sedis, Arnaudus Willelmus archipresbyter cum ceteris. uicecomes quoque Bernardus Atton ipsam ecclesiam cum pertinentiis suis reddidit, et nouam inde donationem fecit Cluniaco in manu nostra, et in manu predicti abbatis, quantum ad ipsum pertinere poterat: concedens ut quicunque feudalium suorum de bonis predicte ecclesie Sancte Columbe aliquid possidebat, se uolente restitueret. Sed et frater meus Petrus Reimundus,  et uxor eius Adila, que soror erat predicti abbatis, quidquid de bonis ecclesie habebant, gratis restituerunt: simulque et filium suum puerum, Willelmum nomine, in Cluniaco futurum monachum donauerunt.

Signum Amelii Tolosani episcopi, qui ecclesiam Sancte Columbe cum pertinentiis suis Clun. redonauit, et laudauit, et chartam istam inde firmauit.

Signum Raimundi Ausciorum archiepiscopi, qui ad utramque donationem, episcopi scilicet atque uicecomitis presens fuit.

    S. Arnardi Raimundi prepositi.
    S. Arnaldi Willelmi archipresbyteri.
    S. Isarni Frigdilensis prioris.
     S. Willelmi capellani.
    S. Bern. Atton. uicecomitis.
    S. Bern. de uillamodi.


Porro alii quamplures monachi, et clerici, et milites, exstiterunt testes.

Actum apud Sanctam Eulaliam prope Carcassonem in manu domni Pontii Cluniacensis abbatis, anno ab Incarnatione Domini 1110, sub domno Paschali secundo, regnante Ludouico, rege Francorum.

Albertus Theutunicus rogatus scripsit.





u. Charta Riquini prouisoris Tullensium, de Frondonensi cella.

In nomine sancte et indiuidue Trinitatis, Patris,  et Filii, et Spiritus sancti, RIQUINUS, Dei gratia prouisor Tullensium, PONTIO abbati Cluniacensi, eiusque successoribus regulariter promouendis in perpetuum.

Apostolice dignitatis sublimitas tanto propensiori studio a cunctis est fidelibus incessanter honoranda, quanto constat euidentius quoniam eorum meritis et doctrina, ut sol et luna sancta refulget Ecclesia, que fundata super petra heretice prauitatis irritamenta respuit, nec recipit blandimenta. Cum igitur omnibus, quos Rex celestis regni, et glorie sue consortes instituit, pie deuotionis sit adhibendum studium; instantius tamen ei precordialis desiderii licet uigilanter impendere famulatum, cui Deus Ecclesie sanguine suo redempte specialiter constituit  principatum, qui post Deum custos gregis et pastor exstat ouium, ianitor celi, et princeps apostolorum. Denique beati Petri nomine et titulo triumphaliter insignita, sub prerogatiua religionis fulget incomparabiliter sancta Cluniacensis Ecclesia: que clausis et depressis oculis carnalibus, feruore spirituali docet inhianter contemplari celestia, que summi Patrisfamilias, ut uere dicam, uniuersalis domus est, et curia in qua Deo sacra laudum resultant preconia. Ab hac siquidem felici turma, et inexpugnabili exercitu, Ierusalem superna agmina sibi assumit purpurea, que super thronos iudicantium ordinum residendo gestant florentia serta. Felix satis et beata deuotio tam celeberrime  congregationis, et Ecclesie obsequiis, et cultui fideliter inseruire. Cuius ego licet indignus beneficii, et orationum exsecutor et particeps cupiens existere, hanc pro modulo meo necessariis ampliare sumptibus, et que in nostra diecesi possidebant tenore canonico proposui stabilire. Ad perpetuam itaque monasterii tui pacem, Ponti in Christo dilectissime fili, manifestamus posterorum notitie determinationem cause Frondoni celle nostris temporibus definite. Abbas denique Mediani Monasterii Bertricus nomine in generali synodo nostram censuram adiens querimoniam mouit super Wicardo priore Frondonensis celle, asserens quoniam Odoinus uir illustris sancto Petro Mediani monasterii coram liberis testibus de cella illa donum et inuestituram  fecisset; sed facta postmodum retractatione, Cluniacensis Ecclesia eam irrationabiliter, etiam presumptuose inuasisset: prefatus siquidem Odoinus ibidem tunc presens hoc omnimodis denegauit, etiam se nunquam Ecclesia Mediani Monasterii inde donationem fecisse, productis liberalibus testibus iurare proposuit. Prior autem usus prudentiori consilio, abbatem suum, ut res exigebat, super hoc consulturus, usque ad proximam synodum inducias petiit, quas cum prolixitate itineris, tum remotione abbatis, usque ad tertiam synodum, ingruente rei difficultate protraxit. Tandem igitur in medio totius synodalis conuentus, protulit chartam felicis predecessoris nostri pie memorie Pibonis sigillo insignitam, in qua continebatur, quod per manum predicti  pontificis domnus Odoinus de cella Frondonensi, etiam omnibus appenditiis suis, sancto Petro Cluniacensi liberaliter donationem fecisset, et etiam abbas Cluniacensis iam fere per XXX annos sub sua dispositione quiete possedisset. Super hoc et ipse Odoinus ultimo se constanter intulit, et hec ita se habere, adhibitis sex liberalibus testibus iureiurando probauit. Tam euidenti ratione, tam probabili discussione abbas Mediani monasterii, uana spe frustratus, recessit. Prior uero Cluniacensis, quod nostri erat officii super hoc fieri postulauit. Banno ergo Dei et nostro, auctoritate etiam pontificali sancimus, et interdicimus, ne aliquis deinceps Ecclesie Cluniacensi pro cella Frodonensi calumniam moueat: alioquin maledictionem extreme districtionis in  anima sua inueniat, nec habeat partem in sorte electorum Dei, nisi digne satisfaciens resipiscat. Tibi autem et omnibus tuis in suo sancto seruitio concedat diuina miseratio perseuerantiam propositi salutaris: detque Dominus faciem uestram ut adamantem et silicem, ut cum magna libertate possitis obiurgare domum exasperantem. Ad excludendam itaque omnem imposterum controuersiam, fieri decreuimus huius descriptionis paginam, quam sigillo nostro legitime confirmantes, signis et testimonio nostrorum fidelium tradidimus roborandam.

    Signum Riquini episcopi.
    S. Theomari abbatis S. Mansueti.
    S. uindrici abbatis.
     S. Apri.
    S. Stephani primicerii.
    S. Berengarii decani.
    S. Hugonis archid.
    S. Gotberti archid. et cantoris.
    S. Odoini.
    S. Theoderici de S. Hilario.
    S. Theoderici de Caluo-monte.
    S. Equini de Barbani-uilla.
    S. Girardi de Blanteriis.
    S. Adelini de Girancort.
    S. Galteri de Caluo-monte.
    S. Galteri et Theoderici fratris eius de uinricort.


Acta sunt hec Tulli in synodo generali, in maiori  Ecclesia S. protomartyris Stephani, anno ab Incarnatione Domini 1111, ordinationis uero nostre indictione Iu, epacta IX, concurrente uI, imperante Henrico Iu, regnante Domino nostro Iesu Christo feliciter. Amen.





uI. Willelmus Petragoric. episcopus dat Cluniaco et Pontio abbati ecclesiam S. Theodori de Rocaboucort.


Willelmus, Dei gratia Petragoricensis episcopus, uenerabili abbati Cluniacensis monasterii domino PONTIO, et successoribus eius regulariter substituendis in perpetuum.

Sapientium auctoritate prouisum est temporum  suorum gesta styli officio perpetuare, ne posteritatis memoria obliterari futurorum intercapedine queat. Notum itaque tam presentibus quam absentibus presentis scripture apicibus fieri uolo, quod ego ex officii nostri necessitate erga omnes diecesis nostre ecclesias curam gerens, et in eis religionis iura conseruari desiderans, dono et in perpetuum habendam concedo, Deo et sancto Petro apostolorum principi, domno quoque Pontio abbati supradicti monasterii et successoribus suis, ecclesiam  S. Theodori de Rocaboucort, consilio clericorum Petragorice sedis, Willelmi scilicet de Nanclart, Arnaudi, Willelmi, Iterii de Sauzet, et aliorum plurimorum qui nobiscum intererant, dantibus pariter et concedentibus canonicis eiusdem ecclesie, Iterio uidelicet, Gardra, et Helya de Sauzet, Petro Iterio, Geraldo Ferrono, atque Petro Hugone aliisque quam pluribus; laudante etiam atque confirmante domno Girardo Engolismensi episcopo, et sancte Romane ecclesie legato, presentibus clericis Engolismensis ecclesie Ricardo, et Willelmo fratre suo eiusdem legati nepotibus, Eudrardo uero capellano, atque Theaumo eius notario. Ut autem donum istud absque alterius calumnia certum habeatur, et ratum perduret, hanc cartam  sigilli nostri munimento consigno, et predictum abbatem Cluniacensem inuestio; sub eorumdem clericorum nostrorum testimonio: monachorum uero Pontii prioris de Berbezil, Geraldi Roberti prioris de Monte-Berulfi, Arnaudi prioris de Rocenac. Factum est autem hoc donum anno ab Incarnatione Domini 1121, Calixto papa in sede apostolica presidente, atque in Francia Ludouico rege regnante, ubique Domino Iesu Christo imperante. Amen.




ANNO DOMINI MCXXu
PETRUS LEONIS ET GREGORIUS S. R. E. LEGATI





PETRI LEONIS ET GREGORII EPISTOLAE




I.


Epistola Petri Leonis  presbyteri, et Gregorii S. Angeli  diaconi, cardinalium, ad Angelrannum episcopum Ambianensem.---Ut curet S. uedasto Attrebatensi restitui altare de Campaniolis.



P. Leonis presbyter et G. S. Angeli diaconus, sedis apostolice cardinales et legati, uenerabili fratri A. Ambianensium episcopo salutem.

Charissimus frater noster abbas Sancti uedasti plurimum nobis conquestus est, quod Wido miles quoddam altare de Campaniolis de iure Sancti uedasti in potestatem Mosteriolensis monasterii transtulerit, quod omnino rationi et auctoritati sanctorum  repugnat; propterea fraternitati tue mandamus atque precipimus, ut idem altare in predicti S.  uedasti monasterii ius et potestatem restitui facias.



II.

Epistola Petri Leonis presbyteri et Gregorii sancti Angeli diaconi, cardinalium, ad A. Aquicinctensem abbatem.---De hospitibus a relicta Balduini ecclesie beate Marie concessis.



P. Leonis presbyter et G. Sancti Angeli diaconus. sedis Apostolice cardinales et legati, uenerabili fratri A. Aquiungensi abbati, salutem et dilectionem.

Actionem negotii inter beate Marie canonicos et  abbatem sancti uedasti, quod nobis tua significauit fraternitas, perlegimus; et secundum ipsius scripti quem ad nos misisti tenorem, hoc nobis uidetur. Si abbas sancti uedasti probare potuerit, quod priusquam relicta Balduini hospites illos ecclesie  Beate Marie dederit, per iudicium scabinorum ciuitatis eidem mulieri et filiis eius predicti hospites sint adiudicati, et Beato uedasto cum quiete possidendi  fuerint adiudicati, donatio illi nichil ualebit. Item si potuerit ostendere quod prior donatio Beati uedasti monasterio non conditionaliter, sed absolute facta fuerit, secunda uirium nichil habebit. Item si fundus terre in qua hospites manent, Beati uedasti est, non poterunt iidem hospites sine assensu abbatis in alteram transferri ecclesiam.




ANNO DOMINI MCXXuIII
IOANNES MICHAELENSIS





NOTITIA


Tout ce que l'on sait de Iean Michelensis, c'est qu'il assista, au mois de ianuier 1128, à un concile tenu à Troyes, dans lequel il remplit les fonctions de secrétaire. Effectiuement lui-même semble l'insinuer dans le prologue sur la Règle des Templiers qu'on lui attribue. Aubert Le Mire, qui a donné au public cette Règle pour la première fois dans sa Chronique de l'ordre de Cîteaux, sur un manuscrit de l'abbaye de Saint-uictor de Paris, prétend que saint Bernard en est l'auteur. En quoi il a été suiui de tous ceux qui ont eu depuis occasion de parler des cheualiers du Temple et de leur règle. Heften , après Stellartius, remarque que cette Règle leur a été donnée par saint Bernard, mais dans un style très-différent de celui de ce saint docteur; et qu'on pourrait dire qu'il a uoulu se mettre à la portée de ces bons cheualiers, si son discours adressé aux mêmes cheualiers n'était aussi éloquent que les autres ouurages du saint abbé. Manrique, à l'an 1128, cite deux textes pour prouuer que la Règle en question est l'ouurage de saint Bernard; mais D. Mabillon fait uoir dans l'auertissement qu'il a mis à la tète d'un écrit de ce saint , De laude noue militie, ad milites Templi, que les deux textes n'ont rien de fauorable à ce sentiment, qu'au contraire ils le renuersent absolument. Il parait  par le premier, que le concile de Troyes ayant chargé saint Bernard de composer une règle pour les cheualiers du Temple, le saint s'en déchargea sur Iean Michelensis. C'est ainsi que l'explique D. Mabillon; et c'est effectiuement son uéritable sens. On disputera, si l'on ueut, sur le terme de scriba, on soutiendra que Iean Michelensis n'a été que copiste on secrétaire, mais du moins est-il certain, qu'il n'est point fait mention dans le texte que saint Bernard ait composé aucune règle pour les Templiers. Quant à ceux qui pourraient prétendre que Iean Michelensis ne se donne que la qualité de secrétaire, et non d'auteur, nous les prions de nous dire si la fonction que le concile de Troyes auait proposée à saint Bernard n'était que celle de scribe ou de secrétaire: or, Iean Michelensis témoigne qu'il a rempli la fonction dont on auait uoulu charger ce saint abbé, et qui lui était due, cui creditum ac debitum hoc erat. Il a donc composé lui-même la Règle, et n'a pas été un simple copiste. Il faut néanmoins auouer qu'il y a dans le premier texte une certaine obscurité, qui a pu donner occasion à Le Mire, Manrique et autres, de se tromper; mais un peu d'attention leur cût fait éuiter cette méprise.

Pour ce qui est du second passage, il porte bien que le concile de Troyes ordonna qu on dresserait une Règle pour les Templiers, mais l'auteur de la Règle n'y est désigné ni de loin, ni de près. Monsieur de uillefore, dans la uie de saint Bernard , dit que ce proiet de donner une règle à ces cheualiers parut uaste et merueilleux à tous les prélats assemblés; et que, pour faire honneur aux lettres du pape Honorius et du patriarche de Iérusalem, ils inuitèrent Bernard à composer la Règle que ces cheualiers demandaient; mais il ne iugea pas à propos, aioute monsieur de uillefore, de se charger de ce soin, et elle fut faite par un autre. Guillaume de Tyr , et Iacques de uitri  font mention de la Règle donnée aux cheualiers du Temple dans le concile de Troyes. Si saint Bernard en auait été l'auteur, ces deux historiens auraient-ils manqué de le dire? Cependant ils gardent un profond silence sur l'auteur. Un manuscrit de la bibliothèque Cottonienne porte que cette règle a été dressée et écrite par Iean Michelensis, par ordre du concile et de saint Bernard. D'ailleurs Albéric, moine de Citeaux, dit qu'on donna à ces cheualiers la Règle de saint Augustin; aussi le Monasticon Anglicanum les place-t-il sous l'ordre de Saint-Augustin. Il serait assez surprenant qu'un moine de Citeaux, tel qu'Albéric, qui demeurait dans l'abbaye de Trois-Fontaines, peu éloignée de Clairuaux, eût ignoré que saint Bernard auait composé cette Règle, s'il en eût réellement été l'auteur.

Mais ce qui démontre sans réplique que la règle des Templiers ne peut ètre l'ouurage de saint Bernard, c'est la différence qu'il y a entre le style de cette Règle et celui du saint abbé de Clairuaux. La Règle est  remplie de termes barbares, et de la plus basse latinité; on n'y uoit rien de cette éléuation d'esprit, de cette noblesse de style, de ce goût pour la piété, de cette onction, qui règnent dans tous les écrits de saint Bernard, et caractérisent ses uéritables productions. Nous ne nous arrêterons pas dauantage à combattre un sentiment qui se détruit par lui-même; et il suffit de ieter les yeux sur l'ouurage en question pour se conuaincre qu'il n'est point de saint Bernard. Il est bien urai que le concile de Troyes, pour entrer dans les uues du pape Honorius II et du patriarche de Iérusalem, uoulant dresser une Règle pour les Templiers, ieta les yeux sur saint Bernard comme étant plus capable que tout autre de le bien faire. Mais le saint abbé s'en déchargea sur Iean Michelensis qui la dressa pendant le concile même, puisqu'elle y fut lue et approuuée, comme l'assure l'auteur. Mais il y a eu depuis plusieurs additions. Elle consiste en soixante et douze chapitres, autant qu'il y en a dans la Règle de saint Benoît, dont l'auteur a emprunté plusieurs choses. Le but de cette Règle est d'allier la uie monastique auec la profession des armes. Il y est défendu de receuoir des enfants, de crainte qu'il ne uinssent dans la suite à se repentir de leurs engagements; les cheualiers du Temple n'étaient encore en l'an 1128 qu'au nombre de neuf, dont six se présentèrent au concile de Troyes, ayant à leur tête Hugues des Payens leur premier grand maître: il est à présumer, qu'ils emportèrent auec eux en Palestine, où ils retournèrent l'année suiuante, la Règle qu'on leur auait dressée. Elle a été publiée dans différents recueils. André Fauin l'a donnée dans son Théâtre d'honneur et de cheualerie , imprimé à Paris, chez Robert Foüet en 1620, in-4o. L'éditeur l'attribue à saint Bernard, quoique de son propre aueu, elle ne se trouue point parmi ses euures. Elle a été imprimée dans le Nécrologe de l'ordre de Cîteaux, auec une lettre de Baudouin, roi de Iérusalem, par laquelle ce prince prie saint Bernard de donner une Règle aux cheualiers du Temple: dans le Fasciculus sanctorum ordinis Cisterciensis de Chrysostome Henriquez, dans le dixième uolume des conciles des Pères Labbe et Cossart, etc.

M. Le Beuf  parlant des compositeurs de chant ecclésiastique dans le XIIe siècle, cite un certain Michalus fort uanté par le docteur Alain, comme ayant corrigé les erreurs commises dans cet art:

Musica letatur Michalo doctore, suosque
Corrigit errores tali dictante magistro.
Y aurait-il de la témérité à coniecturer que ce Michalus pourrait être le même que notre Iean Michelensis. Du reste, ce musicien nous est absolument inconnu.



IOANNIS MICHAELENSIS REGULA TEMPLARIORUM.

CONCILIUM TRECENSE.  In quo Templariis militibus, anno sue institutionis nono, una cum Regula assignatus est habitus albus, anno Domini 1128, tempore Honorii pape II.





MONITUM.


Mattheus, ex priore S. Martini a Campis creatus ab Honorio cardinalis et episcopus Albanensis, sub finem anni superioris cum legati potestate in Galliam missus, ineunte hoc anno Trecis concilium habuit  cui Rainaldus Remorum, et Henricus Senonum cum suis suffraganeis interfuere, multique abbates, in primis Stephanus Cisterciensis et Bernardus Clareuallensis. Tempus habiti concilii discimus ex prologo Regule militum Templi, que in illo concilio approbata fuit, nimirum in solemnitate S. Hilarii, anno 1128 ab incarnato Filio Dei, ab inchoatione predicte militie nono, que a magistro Hugone de Paganis sumpsit exordium. Hunc prologum scripsit, et Patrum sententias Ioannes Michelensis iussu concilii ac uenerabilis abbatis Clareuallensis, cui creditum ac debitum hoc erat, nempe ut scriba concilii esset. Idem auctor singulos episcopos et abbates commemorat qui concilio adfuere. Abbates hi sunt: abbas uezeliacensis, scilicet Raynaldus, qui non multo post factus est Lugdunensis archiepiscopus ac sancte Romane Ecclesie legatus; abbas Cisterciensis, scilicet Stephanus: abbas Pontiniacensis Hugo, abbas Triumfontium Rogerius, cui Guido anno sequenti successit; abbas S. Dionisii de Remis, abbas S. Stephani de Diuione, abbas Molismensis Guido. Nec defuit supra nominatus abbas Bernardus Clareuallensis, cuius sententiam prescripti libera uoce collaudabant. Hunc ad concilium repetitis litteris inuitauerat Mattheus, excusantem quod seuientis acute febris exusta ardoribus et exhausta sadoribus non ualeret sufficere spiritui prompto caro infirma ; sed tandem iubenti legato parendum fuit. Preter episcopos et abbates eidem etiam concilio interfuere Albericus Remensis et magister Fulgerius; et ex laicis comes Theobaldus, comesque Niuernensis, et Andreas de Baudimento; denique Hugo militie magister cum aliquot e suis discipulis, qui modum et obseruantiam instituti sui Patribus exposuit. Placuit itaque concilio ut eorum Regula a Patribus examinata et approbata, scripto commendaretur. Quod a Ioanne Michelensi scriba concilii factum est. Hec Regula fere tota ex uerbis Regule S. Benedicti contexta est, constatque totidem capitulis, scilicet septuaginta duobus. Eius auctor a plerisque creditur S. Bernardus; at sufficit ei tribuere librum De laude noue militie, ad milites Templi, qui Hugoni magistro inscriptus est.





REGULA PAUPERUM COMMILITONUM CHRISTI TEMPLIQUE SALOMONICI.



PROLOGUS.

 Omnibus in primis sermo noster dirigitur, quicumque proprias uoluntates sequi contemnunt, et summo ac uero regi militare animi puritate cupiunt, ut obedientie armaturam preclaram assumere, intentissima cura implendo preoptent, et perseuerando impleant. Hortamur itaque, qui usque nunc  militiam secularem, in qua Christus non fuit causa, sed solo humano fauore amplexati estis, quatenus horum unitati, quos Dominus ex massa perditionis elegit, et ad defensionem sancte Ecclesie gratuita pietate composuit, uos sociandos perenniter festinetis. Ante omnia autem, quicunque es, o Christi miles, tam sanctam conuersationem eligens, te circa professionem tuam oportet puram adhibere diligentiam, ac firmam perseuerantiam; que a Deo tam digna, sancta et sublimis esse dignoscitur, ut si pure et perseueranter obseruetur, inter militantes, qui pro Christo animas suas dederunt, sortem obtinere mereberis. In ipsa namque refloruit iam et reluxit ordo militaris, qui despecto iustitie zelo, non pauperes aut Ecclesias defensare, quod suum erat, sed rapere, spoliare, interficere contendebant.  Bene igitur nobiscum agitur, quibus Dominus et saluator noster iehsu Christus amicos suos a ciuitate sancta in continuum Francie et Burgundie direxit, qui pro nostra salute uereque fidei propagatione non cessant animas suas hostiam Deo placentem offerre. Nos ergo cum omni gratulatione ac fraterna  pietate, precibusque magistri Hugonis, in quo predicta militia sumpsit exordium, cum Spiritu sancto intimante, ex diuersis Ultramontane prouincie mansionibus in solemnitate sancti Hilarii anno 1128, ab incarnato Dei Filio, ab inchoatione predicte militie nono ad Trecas, Deo duce, in unum conuenientes, modum et obseruantiam equestris ordinis per singula capitula ex ore ipsius magistri Hugonis audire meruimus, ac iuxta notitiam exiguitatis nostre scientie, quod nobis uidebatur absurdum, omneque quod in presenti concilio nequiuit esse nobis memorabiliter relatum ac computatum, non leuitate, sed consulte, prouidentie et discretioni uenerabilis Patris nostri Honorii, ac inclyti patriarche Hierosolymitani Stephani, fertilitate ac necessitate non ignari orientalis religionis [f. regionis], nec non  pauperum commilitonum Christi, consilio communis capituli unanimiter commendauimus. Sane autem prorsus licet nostri dictaminis auctoritatem permaximus numerus religiosorum Patrum, qui in illo concilio diuina admonitione conuenerunt, commendat; non debemus silenter transire, quibus uidentibus, et ueras sententias proferentibus, ego Ioannes Machelensis presentis pagine, iussu concilii ac uenerabilis abbatis Clareuallensis  , cui creditum ac debitum hoc erat, humilis scriba esse diuina gratia merui.

Nomina Patrum residentium in concilio Trecensi.

Primus quidem resedit Mattheus Albanensis episcopus, Dei gratia sancte Romane Ecclesie legatus, deinde Rainaldus archiepiscopus Remensis, tertius  Henricus archiepiscopus Senonensis, dehinc cepiscopi eorum, Ranckedus Carnotensis episcopus, Goflenus Suessionum episcopus, episcopus Parisiensis, episcopus Trecensis, presul Aurelianensis, episcopus Antisiodorensis, episcopus Meldensis, episcopus Catalaunensis, episcopus Laudunensis, episcopus Beluacensis, abbas uezeliacensis, qui non multo post factus est Lugdunensis archiepiscopus, ac sancte Romane Ecclesie legatus; abbas Cisterciensis, abbas Pontiniacensis, abbas Trium Fontium, abbas sancti Dionysii de Remis, abbas sancti Stephani de Diuione, abbas Moles . . . . [Molismensis]; supra nominatus abbas Bernardus Clareuallensis non defuit, cuius sententiam prescripti libera uoce collaudabant. Fuerunt autem et magister Albericus  Remensis, et magister Fulgerius, ac complures alii, quos longum esset enumerare. Ceterum uero de non litteratis idoneum nobis uidetur ut testes amatores ueritatis adducantur in medium. Comes Theobaudus, comesque Niuernensis, ac Andreas de Bandinento, intentissima cura quod erat optimum scrutantes, quod eis uidebatur absurdum temperantes, in concilio sic assistebant. Ipse uero magister militie, Hugo nomine, reuera non defuit, et quosdam de fratribus suis secum habuit, uerbi gratia, fratrem Godefridum, fratrem Rorallum, fratrem Gaufridum Bisol, fratrem Paganum de Monte Desiderii, Archembaudum de Sancto Amano. Iste uero magister Hugo cum suis discipulis modum et obseruantiam exigue inchoationis sui militaris ordinis, qui  ab illo qui dicit: Ego principium, qui et loquor uobis , sumpsit exordium, iuxta memorie sue notitiam supra nominatis Patribus intimauit. Placuit itaque concilio, ut consilium ibi lima et consideratione diuinarum Scripturarum diligenter examinatum, tamen cum prouidentia pape Romanorum ac patriarche Hierosolymitarum, nec non etiam assensu capituli pauperum commilitonum Templi, quod est in Ierusalem, scripto commendaretur, ne obliuioni traderetur, et inenodabiliter seruaretur ut recto cursu ad suum conditorem, cuius dulcedo tam mel superat, ut ei comparatum uelut absynthium sit amarissimum, peruenire digne mereantur, prestante cui militant, et militare queant per infinita seculorum secula. Amen.



INCIPIT REGULA PAUPERUM COMMILITONUM SANCTAE CIuITATIS.



I.---Qualiter diuinum officium audiant.


uos quidem propriis uoluntatibus abrenuntiantes, atque alii pro animarum salute uobiscum ad terminum cum equis et armis summo regi militantes, matutinas, et omne seruitium integrum, secundum canonicam iustitutionem, ac regularium doctorum sancte ciuitatis consuetudinem, pio ac puro affectu audire uniuersaliter studeatis. Idcirco uobis, uenerabiles fratres, maxime debetur, quia presentis uite luce despecta, contemptoque uestrorum corporum cruciatu, seuientem mundum pro Dei amore uilescere perenniter promisistis; diuino cibo refecti ac satiati, et dominicis preceptis eruditi et firmati, post mysterii diuini consummationem nullus pauescat  ad pugnam, sed paratus sit ad coronam.



II.---Quot orationes Dominicas, si Dei seruitium audire nequiuerint, dicant.

Ceterum, si aliquis frater negotio orientalis  Christianitatis forte remotus  pro tali absentia Dei seruitium non audierit: pro matutinis, tredecim orationes Dominicas; ac pro singulis horis, septem; sed pro uesperis, nouem dicere collaudamus, ac libera uoce unanimiter affirmamus. Isti etenim in salutifero labore ita directi, non possunt accurrere hora competenti ad diuinum officium. Sed, si fieri potest, hore constitute non pretereant ante institutum debitum.



III.---Quid agendum pro fratribus defunctis.

Quando uero quilibet fratrum remanentium, morti, que nulli parcit, impendit quod est impossibile auferri: capellanis ac clericis uobiscum ad terminum caritatiue summo sacerdoti seruientibus, creditum  officium et missam solemniter pro eius anima Christo animi puritate iubemus offerre, fratres autem ibi astantes, et in orationibus pro fratris defuncti salute pernoctantes, centum orationes Dominicas  usque ad diem septimum pro fratre defuncto persoluant; ab illo die quo eis obitus fratris denuntiatus fuerit, usque ad predictum diem, centenarius numerus perfectionis integritatem cum fraterna obseruatione habeat. Adhuc nempe diuina ac misericordi caritate deprecamur, atque pastorali auctoritate iubemus, ut quotidie, sicuti fratri in uicibus dabatur et debetur, ita quod est necessarium sustentationi huius uite, in cibo et potu tantum, cuidam pauperi donec ad quadragesimum diem impendatur. Omnes enim alias oblationes, quas in morte fratrum, et in Paschali solemnitate, ceterisque solennitatibus, Domino, pauperum commilitonum Christi spontanea paupertas indiscrete reddere consueuerat, omnino prohibemus.



Iu.---Capellani uictum et uestitum tantum habeant.


Alias uero oblationes, et omnia eleemosynarum genera, quoquo modo fiant, capellanis, uel aliis ad tempus manentibus, unitati communis capituli reddere peruigili cura precipimus. Seruitores itaque ecclesie uictum et amictum, secundum auctoritatem tantum habeant, et nichil amplius habere presumant, nisi magistri sponte caritatiue dederint.



u.---De militibus defunctis qui sunt ad terminum.

Sunt namque milites in domo Dei, templique Salomonis, ad terminum misericorditer nobiscum degentes. Unde ineffabili miseratione uos rogamus, deprecamur, et ad ultimum obnixe iubemus, ut si interim tremenda potestas ad ultimum diem aliquem  perduxerit, diuino amore, ac fraterna pietate, septem dies sustentationis, pro anima eius, quidam pauper habeat.



uI.---Ut nullus frater remanens oblationem faciat.

Decreuimus, ut superius dictum est, quod nullus fratrum remanentium aliam oblationem agere presumat: sed die noctuque mundo corde in sua professione maneat, ut sapientissimo prophetarum in hoc se equipollere ualeat: Calicem salutaris accipiam , et in morte mea mortem Domini imitabor: quia sicut Christus pro me animam suam posuit, ita et ego pro fratribus animam ponere sum paratus. Ecce competentem oblationem: ecce hostiam uiuentem Deoque placentem.



uII.---De immoderata statione.


Quod autem auribus nostris uerissimus testis insonuit, uidelicet immoderata statione et sine mensura stando diuinum officium uos audire: ita fieri non precipimus, imo uituperamus: sed finito psalmo uenite exsultemus Domino, cum inuitatorio et hymno, omnes sedere tam fortes quam debiles, propter scandalum euitandum, nos iubemus. uobis uero residentibus, unoquoque psalmo finito, in recitatione Gloria Patri, de sedibus uestris ad altaria supplicando, ob reuerentiam sancte Trinitatis ibi nominate, surgere, et debilibus inclinare demonstramus. Sic etiam in recitatione euangelii, et ad Te Deum laudamus, et per totas laudes, donec finito Benedicamus Domino, stare ascribimus, et eamdem  regulam in matutinis sancte Marie teneri iubemus.



uIII.---De refectione conuentus.

In uno quidem palatio, sed melius dicitur refectorio, communiter uos cibum accipere credimus, ubi, quando aliquid necessarium fuerit, pro signorum ignorantia, leniter ac priuatim querere oportet. Sic omni tempore que uobis necessaria sunt cum omni humilitate et subiectione reuerentie petite ad mensam, cum Apostolus dicat: Panem tuum cum silentio manduca . Et Psalmista uos animare debet, dicens: Posui ori meo custodiam, id est apud me deliberaui, ut non delinquerem in lingua , id est, custodiebam os meum ne male loquerer.



IX.---De lectione.


In prandio et cena semper sit sancta lectio recitata. Si Dominum diligimus, salutifera eius uerba atque precepta intentissima aure desiderare debemus. Lector autem lectionum uobis indicat silentium.



X.---De carnis refectione.

In hebdomada namque, nisi Natalis dies Domini, uel Pascha, uel festum sancte Marie, aut Omnium Sanctorum euenerit, uobis ter refectio carnis sufficiat: quia assueta carnis comestio intelligitur honorosa [f. onerosa] corruptio corporum. Si uero in die Martis tale ieiunium euenerit, ut esus carnium retrahatur, in crastino abundanter uobis impendatur. Die  autem Dominico omnibus militibus remanentibus, nec non capellanis, duo fercula in honorem sancte resurrectionis bonum et idoneum indubitanter uidetur. Alii autem, uidelicet armigeri et clientes, uno contenti, cum gratiarum actione permaneant.



XI.---Qualiter manducare milites debeant.

Duos et duos manducare generaliter oportet, ut solerter unus de altero prouideat, ne asperitas uite, uel furtiua abstinentia in omni prandio intermisceatur. Hoc autem iuste iudicamus, ut unusquisque miles aut frater equalem et equipollentem uini mensuram per se solus habeat.



XII.---Ut aliis diebus duo aut tria leguminum fercula sufficiant.

Aliis nam diebus, uidelicet secunda et quarta feria,  necnon et Sabbato, duo aut tria leguminum uel aliorum ciborum fercula, aut, ut ita dicam, cocta pulmentaria, omnibus sufficere credimus; et ita teneri iubemus, ut forte qui ex uno non potuerit edere, ex alio reficiatur.



XIII.---Quo cibo sexta feria reficere oportet.

Sexta autem feria cibum quadragesimalem ob reuerentiam passionis omni congregationi, remota infirmorum imbecillitate, semel sufficere a festo Omnium Sanctorum usque in Pascha, nisi natalis dies Domini uel festum sancte Marie aut apostolorum euenerit, collaudamus. Alio uero tempore, nisi generale ieiunium euenerit, bis reficiantur.



XIu.---Post refectionem semper gratias referant.

Post prandium uero et cenam semper in ecclesie,  si prope est, uel si ita non est, in eodem loco, summo procuratori nostro, qui est Christus, gratias, ut decet, cum humiliato corde referre inenodabiliter precipimus; famulis aut pauperibus fragmenta, panibus tamen integris reseruatis, distribuere fraterna caritate debent et iubentur.



Xu.---Ut decimus panis semper eleemosynario detur.

Licet paupertatis premium, quod est regnum celorum, pauperibus procul dubio debeatur, uobis tamen, quos Christiana fides de illis indubitanter fatetur, decimum totius panis quotidie eleemosynario uestro dare iubemus.



XuI.---Ut collatio sit in arbitrio magistri.

Cum uero sol orientalem regionem deserit, et ad Ibernam [f. Iberiam] descendit, audito signo, ut  est eiusdem regionis consuetudo, omnes ad completas oportet incedere uos, ac prius generalem collationem sumere peroptamus. Hanc autem collationem in dispositione et arbitrio magistri ponimus, ut quando uoluerit de aqua, et quando iubebit misericorditer ex uino temperato competenter recipiatur. uerum hoc non ad nimiam satietatem oportet et in luxu fieri, sed parcius, quia apostatare etiam sapientes uidemus.



XuII.---Ut finitis completis silentium teneatur.

Finitis itaque completis ad stratum ire oportet. Fratribus igitur a completoriis exeuntibus nulla sit denuo licentia loqui in publico, nisi necessitate cogente; armigero autem suo que dicturus est, leniter dicat. Est uero forsitan ut in tali interuallo uobis de  completorio exeuntibus, maxima necessitate cogente, de militari negotio, aut de statu domus nostre, quia dies ad hoc uobis sufficere non creditur, cum quadam fratrum parte ipsum magistrum, uel illum cui domus dominium post magistrum est debitum, oporteat loqui. Hoc autem ita fieri iubemus, et ideo quia scriptum est: In multiloquio non effugies peccatum , et alibi: Mors et uita in manibus lingue . In illo colloquio scurrilitates et uerba otiosa ac risum mouentia omnino prohibemus, et uobis ad lectulum euntibus Dominicam orationem, si aliquis quid stultum est locutus, cum humilitate et puritatis deuotione dicere iubemus.



XuIII.---Ut fatigati ad matutinas non surgant.

 Fatigatos nempe milites non ita, ut uobis est manifestum, surgere ad matutinas collaudamus; sed assensu magistri, uel illius cui creditum fuerit a magistro, eos quiescere, et tredecim orationes constitutas sic cantare, ut mens ipsorum uoci concordet, iuxta illud Prophete; Psallite Domino sapienter ; et illud: In conspectu angelorum, psallam tibi : uos unanimes collaudamus. Hoc autem in arbitrio magistri semper consistere debet.



XIX.---Ut communitas uictus inter fratres seruetur.

Legitur in diuina pagina: Diuidebatur singulis, prout cuique opus erat . Ideo non dicimus, ut sit personarum acceptio sed infirmitatum debet  esse consideratio. Ubi autem qui minus indiget, agat Deo gratias, et non contristetur; qui uero indiget humiliet se pro infirmitate, non extollatur pro misericordia, et ita omnia membra erunt in pace. Hoc autem prohibemus, ut nulli immoderatam abstinentiam amplecti liceat, sed communem uitam instanter teneant.



XX.---De qualitate et modo uestimenti.

uestimenta autem unius coloris semper esse iubemus, uerbi gratia alba, uel nigra, uel, ut ita dicam, burella. Omnibus autem militibus professis in hieme et in estate, si fieri potest, alba uestimenta concedimus, ut qui tenebrosam uitam postposuerint, per liquidam et albam suo conditori se reconciliari agnoscant. Quid albedo, nisi integra castitas? Castitas  securitas mentis, sanitas corporis est. Nisi enim unusquisque miles castus perseuerauerit, ad perpetuam requiem uenire, et Deum uidere non poterit; testante apostolo Paulo: Pacem sectamini cum omnibus et castimoniam, sine qua nemo uidebit Dominum . Sed quia huiusmodi indumentum, arrogantie ac superfluitatis estimatione carere debet: talia habere omnibus iubemus, ut solus leniter per se uestire et exuere, et calceare ac discalceare ualeat. Procurator huius ministerii peruigili cura hoc uitare presumat, ne nimis longa aut nimis curta, sed mensurata ipsis utentibus, secundum uniuscuiusque quantitatem, suis fratribus tribuat. Accipientes itaque noua, uetera semper reddant in  presenti, reponenda in camera, uel ubi frater, cuius est ministerium, decreuerit, propter armigeros et clientes, et quandoque pro pauperibus.



XXI.---Quod famuli uestimenta alba, hoc est pallia, non habeant.

Hoc nempe, quod erat in domo Dei ac suorum militum Templi, sine discretione ac consilio communis capituli, obnixe contradicimus, et funditus quasi quoddam uitium peculiare amputare precipimus. Habebant enim olim famuli et armigeri alba uestimenta, unde ueniebant damna importabilia. Surrexerunt namque in ultramontanis partibus quidam pseudofratres, coniugati et alii, dicentes se esse de Templo, cum sint de mundo. Hi nempe tantas contumelias totque damna militari ordini acquisierunt,  et clientes remanentes plurima scandala oriri inde superbiendo fecerunt. Habeant igitur assidue nigra: sed si talia non possint inuenire, habeant qualia inueniri possunt in illa prouincia qua degunt, aut quod uilius unius coloris comparari potest, uidelicet burella.



XXII.---Quod milites remanentes tantum alba habeant.

Nulli ergo concessum est candidas chlamydes deferre, aut alba palla habere, nisi nominatis militibus Christi.



XXIII.---Ut pellibus agnorum utantur.

Decreuimus communi consilio, ut nullus frater remanens, pelles perenniter, aut pelliciam, uel aliquid tale, quod ad usum corporis pertineat, etiamque  coopertorium, nisi agnorum uel arietum, habeat.



XXIu.---Ut uetusta armigeris diuidantur.

Procurator uel dator pannorum omni obseruantia ueteres semper armigeris et clientibus, et quandoque pauperibus, fideliter equaliterque erogare intendat.



XXu.---Cupiens optima, deteriora habeat.

Si aliquis frater remanens, ex debito, aut ex motu superbie, pulchra uel optima habere uoluerit, ex tali presumptione procul dubio uilissima merebitur.



XXuI.---Ut quantitas et qualitas uestimentorum seruetur.

Quantitatem secundum corporum magnitudinem  largitatemque uestimentorum obseruare oportet: dator pannorum sit in hoc curiosus.



XXuII.---Ut dator pannorum in primis equalitatem seruet.

Longitudinem, ut superius dictum est, cum equali mensura, ne uel susurronum uel comminatorum [f. eriminatorum] aliquid oculos notare presumat, procurator fraterno intuitu consideret, et in omnibus supradictis, Dei retributionem humiliter cogitet.



XXuIII.---De superfluitate capillorum.

Omnes fratres, remanentes principaliter, ita tonsos habere capillos oportet, ut regulariter ante et retro, et ordinate, considerare possint; et in barba, et in grennionibus eadem regula indeclinabiliter  obseruetur, ne superfluitas, aut facetie uitium denotetur.



XXIX.---De rostris et laqueis.

De rostris et laqueis manifestum est esse gentilitium. Et cum abominabile hoc omnibus agnoscatur, prohibemus et contradicimus, ut aliquis ea non habeat, imo prorsus careat. Aliis autem ad tempus famulantibus, rostra, et laquea, et capillorum superfluitatem, et uestium immoderatam longitudinem, habere non permittimus, sed omnino contradicimus. Seruientibus enim summo conditori munditia interius exteriusque ualde necessaria, eo ipso attestante, qui ait: Estote mundi, quia ego mundus sum.



XXX.---De numero equorum et armigerorum.

 Unicuique uestrorum militum tres equos licet habere, quia domus Dei templique Salomonis eximia paupertas amplius non permittit impresentiarum augere, nisi cum magistri licentia.



XXXI.---Nullus armigerum gratis seruientem feriat.

Solum autem armigerum singulis militibus eadem causa concedimus. Sed si gratis et caritatiue ille armiger cuiquam militi fuerit, non licet ei cum uerberare, nec etiam qualibet culpa pereutere.



XXXII.---Qualiter ad tempus remanentes recipiantur.

Omnibus militibus seruire Iesu Christo animi puritate in eadem domo ad terminum cupientibus,  equos in tali negotio quotidiano idoneos, et arma, et quidquid ei necessarium fuerit, emere fideliter iubemus. Deinde uero, ex utraque parte equaliter seruata, bonum et utile appreciari equos iudicauimus. Habeatur itaque pretium in scripto, ne tradatur obliuioni: et quidquid militi, uel eius equis, uel armigero, erit necessarium, adiunctis et ferris equorum secundum facultatem domus, ex eadem domo fraterna caritate impendatur. Si uero interim equos suos miles aliquo euentu in hoc seruitio amiserit, magister, prout facultas domus hoc exigit, alios administrabit. Adueniente autem termino repatriandi, medietatem pretii ipse miles diuino amore concedat, alteram ex communi fratrum, si ei placet, recipiat.



XXXIII.---Quod nullus iuxta propriam uoluntatem incedat.


Conuenit his nempe militibus, qui nichil sibi Christo carius existimant, propter seruitium, secundum quod professi, et propter gloriam summe beatitudinis, uel metum gehenne, ut obedientiam indesinenter magistro teneant. Tenenda est itaque, ut mox, ubi aliquid imperatum a magistro fuerit, uel ab illo cui magister mandatum dederit, sine mora, ac si diuinitus imperetur, moram pati nesciant in faciendo De talibus enim ipsa ueritas dicit: Ab auditu auris obediuit mihi .



XXXIu.---Si licet ire per uillam sine iussu magistri.

Ergo hospitales milites propriam uoluntatem relinquentes,  et alios ad terminum seruientes, deprecamur, et firmiter eis iubemus, ut sine magistri licentia, uel cui creditum hoc fuerit, in uillam ire non presumant, preterquam noctu ad sepulcrum, et ad stationes que intra muros sancte ciuitatis continentur.



XXXu.---Si licet eum ambulare solum.

Hi uero ita ambulantes, non sine custode, id est milite aut fratre remanente, nec in die nec in nocte iter inchoare audeant. In exercitu namque postquam hospitati fuerint, nullus miles, uel armiger, aut alius, per atria aliorum militum causa uidendi, uel cum aliquo loquendi, sine iussu, ut dictum est superius, incedat. Itaque consilio affirmamus,  ut in tali domo ordinata a Deo, nullus secundum proprietatem militet aut quiescat: sed secundum magistri imperium totus sic incumbat, ut, illam Domini sententiam imitari ualeat, qua dicit: Non ueni facere uoluntatem meam, sed eius qui me misit .



XXXuI.---Ut nullus nominatim quod ei necessarium erit querat.

Hanc proprie consuetudinem inter cetera ascribere iubemus, et cum omni consideratione ob querendi uitium teneri precipimus. Nullus igitur frater remanens, assignanter et nominatim equum aut equitaturam, uel arma querere debet. Quomodo ergo? Si uero eius infirmitas, aut equorum suorum debilitas, uel armorum suorum grauitas, tali  esse agnoscitur, ut sic incedere sit damnum commune, ueniat magistro, uel cui est debitum ministerium post magistrum, et causam uera fide et pura ei demonstret; inde namque in dispositione magistri, uel post eum procuratoris, res se habeat.



XXXuII.---De frenis et calcaribus.

Nolumus ut omnino aurum uel argentum, que sunt diuitie peculiares, in frenis et pectoralibus, nec calcaribus, uel in streuis, unquam appareant, nec alicui fratri remanenti emere liceat. Si uero caritatiue talia uetera instrumenta data fuerint, aurum uel argentum taliter coloretur, ne splendidus color uel decor ceteris arrogantia uideatur. Si  noua data fuerint, magister de talibus quod uoluerit faciat.



XXXuIII.---Tegimen in hastis et clypeis non habeatur.

Tegimen autem in clypeis et hastis, et furellis in lanceis, non habeatur, quia hoc non proficuum, imo damnum nobis intelligitur.



XXXIX.---De licentia magistri.

Licet magistro cuiquam dare equos, uel arma, uel quamlibet rem cuilibet dare.



XL.---De mala et sacco.

Sacculus et mala cum firmatura non conceduntur; sic exponentur, ne habeant absque magistri licentia, uel cui creduntur domus post eum negotia. In hoc presenti capitulo procuratores et per diuersas  prouincias degentes non continentur, nec ipse magister intelligitur.



XLI.---De legatione litterarum.

Nullatenus cuiquam fratrum liceat a parentibus suis, neque a quoquam hominum, nec sibi inuicem, accipere uel dare, sine iussu magistri uel procuratoris. Postquam licentiam frater habuerit, in presentia magistri, si ei placet, legantur. Si uero et a parentibus ei quidquam directum fuerit, non presumat suscipere illud, nisi prius indicatum fuerit magistro. In hoc autem capitulo magister et domus procuratores non continentur.



XLII.---De fabulatione propriarum culparum.

Cum omne uerbum otiosum generare agnoscatur peccatum, quid ipsi iactantes de propriis culpis  ante districtum iudicem dicturi sunt? Ostendit certe propheta, si a bonis eloquiis propter taciturnitatem debet interdum faceri, quanto magis a malis uerbis propter penam peccati debet cessari. uetamus igitur et audacter contradicimus, ne aliquis frater remanens, ut melius dicam, stultitias, quas in seculo in militari negotio tam enormiter egit, et carnis delectationes miserrimarum mulierum, cum fratre suo, uel alio aliquo, uel de alio commemorare audeat; et, si forte referentem aliquem talia audierit, obmutescere faciat, uel quantocius poterit cito pede obedientie inde discedat, et olei uenditori aurem cordis non prebeat.



XLIII.---De questu et acceptione.

uerum enimuero si aliqua res sine questu cuilibet  fratri data gratis fuerit, deferat magistro uel dapifero; si uero aliter suus amicus uel parens dare nisi ad opus suum noluerit, hoc prorsus non recipiat, donec licentiam a magistro suo habeat. At cui res data fuerit, non pigeat illi, si alteri datur, imo pro certo sciat, quia si inde irascitur contra Deum agit. In hac autem predicta regula ministratores non continentur, quibus specialiter hoc ministerium debetur et conceditur de mala et sacco.



XLIu.---De manducariis equorum.

Utilis res est cunctis, hoc preceptum a nobis constitutum ut indeclinabiliter amodo teneatur. Nullus autem frater facere presumat manducaria linea uel lanea, idcirco principaliter facta; nec habeat ulla, excepto profinello.



XLu.---Ut cambiare uel querere nullus audeat,


Nunc aliquid restat, ut nullus presumat cambiare sua, frater cum fratre, sine licentia magistri; et aliquid querere, nisi frater fratri, et sit res parua, uilis, non magna.



XLuI.---Ut nullus auem cum aue capiat, nec cum capiente incedat.

Quod nullus hactenus auem cum aue accipere audeat nos communiter iudicamus. Non conuenit enim religioni sic cum mundanis delectationibus inherere, sed Domini precepta libenter audire, orationibus frequenter incumbere, mala sua cum lacrymis uel gemitu quotidie in oratione Deo confiteri. Cum homine quidem talia operante cum  accipitre, uel alia aue, nullus frater remanens hac principali causa ire presumat.



XLuII.---Ut nullus feram arcu uel balista percutiat.

Cum omni religione ire decet, simpliciter, et sine risu, humiliter, et non multa uerba, sed rationabilia loqui, et non sic clamosa in uoce. Specialiter iniungimus et precipimus omni fratri professo, ne in bosco cum arcu aut balista aut iaculari audeat: nec cum illo qui hoc fecerit ideo pergat, nisi gratia eum custodiendi a perfido gentili, nec cum cane sit ausus clamare uel garrulare; nec equum suum, cupiditate accipiendi feram, pungat.



XLuIII.---Ut leo semper feriatur.

Nam est certum, quod uobis specialiter creditum  est et debitum, pro fratribus uestris animas ponere, atque incredulos, qui semper uirginis Filio minitantur, de terra delere. De leone enim hoc legimus quia ipse circuit, querens quem deuoret ; et manus eius contra omnes, omniumque manus contra eum .



XLIX.---De omni re super uos quesita iudicium audite.

Nouimus quidem persecutores sancte Ecclesie innumerabiles esse, et hos, qui contentionem non amant, incessanter crudeliusque inquietare festinant. In hoc igitur concilii sententia serena consideratione pendeat, ut si aliquis in partibus orientalis regionis, aut in quocunque alio loco, super uos rem aliquam quesierit uobis per fideles et ueri  amatores iudices audire iudicium precipimus; et quod iustum fuerit, indeclinabiliter uobis facere precipimus.



L.---Ut hec regula in omnibus teneatur.

Hec eadem regula, in omnibus rebus uobis immerito ablatis, perenniter iubemus ut teneatur.



LI.---Quod licet omnibus militibus professis terram et homines habere.

Diuina, ut credimus, prouidentia a uobis in sanctis locis sumpsit exordium hoc genus nouum religionis, ut uidelicet religioni militiam admisceretis, et sic religio per militiam armata procedat, hostem sine culpa feriat. Iure igitur iudicamus, cum milites Templi dicamini, uos ipsos, ob insigne meritum et speciale probitatis, domum, terram et homines  habere, et agricolas possidere, et iuste eos regere, et institutum debitum uobis specialiter debetur impendi.



LII.---Ut de male habentibus cura peruigil habeatur.

Male habentibus fratribus supra omnia adhibenda est cura peruigil, ut quasi Christo eis seruiatur: ut illud Euangelicum: Infirmus fui, et uisitastis me, memoriter teneatur. Hi etenim diligenter ac patienter portandi sunt, quia de talibus superna retributio indubitanter acquiritur.



LIII.---Ut infirmis necessaria semper dentur.

Procuratoribus uero infirmantium omni obseruantia atque peruigili cura precipimus, ut quecunque sustentationi diuersarum infirmitatum sunt necessaria,  fideliter ac diligenter iuxta domus facultatem eis administrent, uerbi gratia, carnem et uolatilia, et cetera, donec sanitati restituantur.



LIu.---Ut alter alterum ad iram non prouocet.

Precauendum nempe non modicum est, ne aliquis aliquem commouere ad iram presumat: quia propinquitatis et diuine fraternitatis tam pauperes quam potentes, summa clementia equaliter astrinxit.



Lu.---Quomodo fratres coniugati habeantur.

Fratres autem coniugatos hoc modo habere uobis permittimus: ut, si fraternitatis uestre beneficium et participationem petunt, uterque sue substantie portionem, et quidquid amplius acquisierint, unitati communis capituli post mortem concedant, et interim  honestam uitam exerceant, et bonum agere fratribus studeant, sed ueste candida, et chlamyde alba non incedant. Si uero maritus ante obierit, partem suam fratribus relinquat: et coniux de altera, uite sustentamentum habeat. Hoc enim iniustum consideramus, ut cum fratribus Deo castitatem promittentibus fratres huiusmodi in una eademque domo maneant.



LuI.---Ut amplius sorores non habeantur.

Sorores quidem amplius periculosum est coadunare, quia antiquus hostis femineo consortio complures expulit a recto tramite paradisi. Itaque, fratres karissimi, ut integritatis flos inter uos semper appareat, hac consuetudine amodo uti non licet.



LuII.---Ut fratres Templi cum excommunicatis non participent.


Hoc, fratres, ualde cauendum atque timendum est, ne aliquis ex Christi militibus homini excommunicato nominatim ac publice, aliquo modo se iungere, aut res suas accipere presumat, ne anathema maranatha similiter fiat. Si uero interdictus tantum fuerit, cum eo participationem habere, et rem suam caritatiue accipere, non immerito licebit.



LuIII.---Qualiter milites seculares recipiantur.

Si quis miles ex massa perditionis, uel alter secularis, seculo uolens renuntiare, uestram communionem et uitam uelit eligere, non ei statim assentiantur, sed iuxta illud Pauli, probate spiritus si ex Deo sunt, et sic ei ingressus concedatur. Legatur igitur  regula in eius presentia: et si ipse preceptis exposite Regule diligenter obtemperauerit, tunc si magistro et fratribus eum recipere placuerit, conuocatis fratribus desiderium et petitionem suam cunctis animi puritate patefaciat. Deinde uero terminus probationis in consideratione et prouidentia magistri, secundum honestatem uite potentis, omnino pendeat.



LIX.---Ut omnes fratres ad secretum consilium non uocentur.

Non semper omnes fratres ad consilium conuocare iubemus: sed quod idoneos et consilio prouidos magister cognouerit. Cum autem de maioribus tractare uoluerit, ut est dare communem terram,  uel de ipso ordine disceptare, aut fratrem recipere; tunc omnem congregationem, si magistro placet, conuocare est competens; auditoque communis capituli consilio, quod melius et utilius magister considerauerit, illud agatur.



LX.---Quod cum silentio orare debeant.

Orare fratres, prout animi et corporis affectus postulauerit, stando uel sedendo, tamen summa cum reuerentia, simpliciter, et non clamose, ut unus alium non conturbet, communi consilio ius bemus



LXI.---Ut fidem seruientium accipiant.

Agnouimus nempe complures ex diuersis prouinciis, tam clientes, quam armigeros, pro animarum salute animo feruenti ad terminum cupientes in  domo nostra mancipari. Utile est autem, ut fidem eorum accipiatis, ne forte ueteranus hostis in Dei seruitio aliquid furtiue uel indecenter eis intimet, uel a bono proposito repente exterminet.



LXII.---Ut pueri, quandiu sunt parui, non accipiantur inter fratres Templi.

Quamuis regula sanctorum Patrum pueros in congregatione permittat habere, nos de talibus non collaudamus uos unquam onerare. Qui uero filium suum, uel propinquum, in militari religione perenniter dare uoluerit, usque ad annos, quibus uiriliter armata manu possit inimicos Christi de terra sancta delere, eum nutriat; dehinc secundum regulam in medio fratrum pater uel parentes eum statuant, et suam petitionem cunctis patefaciant. Melius est enim  in pueritia non uouere, quam, posteaquam uir factus fuerit, enormiter retrahere.



LXIII.---Ut senes semper uenerentur.

Senes autem pia consideratione secundum uirium imbecillitatem supportare ac diligenter honorare oportet: et nullatenus in his que corporis sunt necessaria districte teneantur, salua tamen auctoritate Regule.



LXIu.---De fratribus qui per diuersas prouincias proficiscuntur.

Fratres uero qui per diuersas prouincias diriguntur, Regulam, in quantum uires expetunt, seruare in cibo et potu et ceteris studeant, et irreprehensibiliter uiuant, ut ab his qui foris sunt bonum testimonium habeant, religionis propositum nec uerbo nec  actu polluant, sed maxime omnibus, quibus se coniunxerint, sapientie et bonorum operum exemplum et condimentum prebeant. Apud quem hospitari decreuerint, fama optima sit decoratus: et, si fieri potest, domus hospitis in illa nocte non careat lumine, ne tenebrosus hostis occisionem, quod absit! inferat. Ubi autem milites non excommunicatos congregari audierint, illuc pergere, non considerantes tam temporalem utilitatem quam eternam animarum illorum salutem, dicimus. Illis autem fratribus in ultramarinis partibus spe subuectionis ita directis, hac conuentione eos qui militari ordini se iungere perenniter uoluerint recipere collaudamus: ut in presentia episcopi illius prouincie uterque conueniat,  et uoluntatem petentis presul audiat. Audita itaque petitione, mittat eum frater ad magistrum et ad fratres qui sunt in Templo quod est in Ierusalem, et si uita eius est honesta talique consortio digna, misericorditer suscipiatur, si magistro et fratribus bonum uidetur. Si uero interim obierit, pro labore et fatigatione, quasi uni ex fratribus, totum beneficium et fraternitas pauperum et commilitonum Christi ei impendatur.



LXu.---Ut uictus equaliter omnibus distribuatur.

Illud quoque congrue et rationabiliter manutenendum censemus, ut omnibus fratribus remanentibus uictus secundum loci facultatem equaliter tribuatur: non enim est utilis personarum acceptio, sed infirmitatum necessaria est consideratio.



LXuI.---Ut milites Templi decimas habeant.


Credimus namque relictis affluentibus diuitiis uos spontanee paupertati esse subiectos, unde decimas uobis communi uita uiuentibus iuste habere hoc modo demonstrauimus. Si Episcopus Ecclesie, cui decima iuste debetur, uobis caritatiue eam dare uoluerit, assensu communis capituli de illis decimis quas tunc Ecclesia possidere uidetur uobis tribuere debet. Si autem laicus quilibet adhuc illam uel ex patrimonio suo damnabiliter amplectitur, et seipsum in hoc ualde redarguens, uobis eamdem reliquerit, ad nutum eius qui preest tantum, sine consensu capituli id agere potest.



LXuII.---De leuibus et grauibus culpis.

Si aliquis frater loquendo, uel militando, aut aliter,  aliquid leue deliquerit, ipse ultro delictum suum satisfaciendo magistro ostendat. De leuibus, si consuetudinem non habeant, leuem penitentiam habeat. Si uero eo tacente per aliquem alium culpa cognita fuerit, maiori et euidentiori subiaceat discipline et emendationi. Si autem graue erit delictum, retrahatur a familiaritate fratrum, nec cum illis simul in eadem mensa edat, sed solus refectionem sumat. Dispensationi et iudicio magistri totum incumbat, ut saluus in iudicii die permaneat.



LXuIII.---Qua culpa frater non amplius recipiatur.

Ante omnia prouidendum est ne quis frater potens aut impotens, fortis aut debilis, uolens se exaltare et paulatim superbire, ac culpam suam defendere indisciplinatus maneat: sed, si emendare noluerit, ei  districtior correptio accedat. Quod si piis admonitionibus, et fusis pro eo orationibus, emendare noluerit, sed in superbia magis ac magis se erexerit, tunc, secundum Apostolum, de pio eradicetur grege: Auferte malum ex uobis ; necesse est ut a societate fratrum fidelium ouis morbida remoueatur. Ceterum magister, qui baculum et uirgam manu tenere debet , consilio patriarche et spiritali consideratione id agere studeat, ne, ut ait beatus Maximus, aut solutior lenitas cohibentiam peccantis, aut immoderata seueritas a lapsu non reuocet delinquentem.



LXIX.---Ut a Paschali solemnitate usque ad festum Omnium Sanctorum unam camisiam lineam tantum sumere habeat.


Interea, pro nimio ardore orientalis regionis, misericorditer consideramus, ut a Paschali festiuitate usque ad Omnium Sanctorum solemnitatem unicuique una camisia linea tantum, non ex debito, sed sola gratia detur, illi dico qui ea uti uoluerit: alio autem tempore generaliter omnes camisias laneas habeant.



LXX.---Quot et quales panni in lecto sint necessarii.

Singulorum quidem, non aliter, per singula lecta dormientium dormire, nisi permaxima causa uel necessitas euenerit, communi consilio collaudamus.  Lectualia uel lectisternia moderata dispensatione magistri unusquisque habeat: credimus enim potius saccum, culcitram, et coopertorium unicuique sufficere. Qui uero ex his uno carebit, carpitam habeat, et in omni tempore tegmine lineo, id est ueluso, frui bene licebit: uestiti autem camisiis dormiant, et cum femoralibus semper dormiant. Dormientibus itaque fratribus, iugiter usque mane nunquam desit lucerna.



LXXI.---De uitanda murmuratione.

Aemulationes, inuidias, liuorem, murmur, susurrationes, detractiones, diuina admonitione, uitare, et quasi quamdam pestem fugere, uobis precipimus. Studeat igitur unusquisque uigilante animo, ne fratrem suum culpet aut reprehendat, sed illud  Apostoli studiose secum animaduertat: Ne sis criminator, nec susurro in populo . Cum autem fratrem liquido aliquid peccasse agnouerit, pacifice et fraterna pietate, iuxta Domini preceptum, inter se et illum solum corripiat: et, si eum non audierit, alium fratrem adhibeat: sed si utrumque contempserit, in conuentu publice obiurgetur coram omnibus. Magne enim cecitatis sunt, qui aliis detrahunt; et nimie infelicitatis sunt, qui se a liuore minime custodiunt: unde in antiquam uersuti hostis nequitiam demerguntur.



LXXII.---Ut omnium mulierum fugiantur oscula.


Periculosum esse credimus omni religioso uultum mulierum nimis attendere, et ideo nec uiduam, nec uirginem, nec matrem, nec sororem, nec amitam, nec ullam aliam feminam aliquis frater osculari presumat. Fugiat ergo feminea oscula Christi militia, per que solent homines sepe periclitari; ut pura conscientia et secura uita in conspectu Domini perenniter ualeat conuersari.



ANNO DOMINI MCXXuII GUALTERUS TARuANNENSIS ECCLESIAE CANONICUS ET GALBERTUS BRUGENSIS DE uITA ET MARTYRIO BEATI CAROLI BONI FLANDRIAE COMITIS






COMMENTARIUS PRAEuIUS



§ I. uita B. Caroli ab auctoribus ceuis aliisque scripta. Nomen martyrologiis inscriptum. Ossa eleuata.


1. Brugis, celeberrima Flandrorum urbe, anno 1127, die 2 Martii, occubuit martyr B. Carolus Bonus, nobilissime illius prouincie marchio, seu comes, ab aliquot seditiosis hominibus in templo S. Donatiani interemptus: cuius mox uirtutem diuina clementia, patratis ad eius corpus miraculis, eminentiorem orbi ostendit: unde plerique principes Flandrie in uindictam sceleratissime necis quamprimum aduolarunt. Suberant in regimine ecclesiastico ditionis Flandrie eo tempore potissimum episcopis Tornacensi et Taruanensi. Horum prior, qui simul episcopus erat Nouiomensis, appellabatur Simon  filius Hugonis Magni, fratris Philippi I, Francorum regis: eratque Simonis patruelis Ludouici uI, Grossus dictus, qui tunc Francis imperitabat, eodem auo Henrico I rege prognatus. Apud Galbertum infra in  uita B. Caroli. num. 38, dicitur Simon episcopus, uxoris Caroli Boni frater, scilicet uterinus. Nam mater eius Adelada, siue Aleidis, mortuo Tarsi in Cilicia 18 Octobris, anno 1102, Hugone Magno priore marito, iterum nupta est Rainaldo comiti Claromontano, eique peperit Margaretam, dein a Carolo Bono in uxorem acceptam. Familia regia Caroli Boni infra in Actis explicatur.

2. Alter episcopus, qui Ecclesie Taruanensi preerat, erat B. Ioannes, uir eximia et sanctitate et doctrina clarus anno 1130, die 27 Ianuarii mortali hac carne exutus: cuius illustria Acta ab auctore ceuo conscripta ad illum diem edidimus. Huius beati episcopi mandato, comitis Caroli genus, uitam, necem et uindictam magno cum iudicio scripsit  Gualterus, eiusdem Ecclesie Taruanensis canonicus, ac dignitate, ut post ipsa Acta in codicibus antiquis legitur, archidiaconus et ipsi B. Carolo ante familiaris. In ms. Chronico uniuersali Theodorici Pauli  Gorcomiensis dicitur Walterus presbyter Brugensis. Asserit ipse infra in uita, num. 29, se ex mandato Caroli comitis Ipram euocatum, ipsi tertio Kalendas Martii, id est, triduo ante necem, adfuisse: et num. 40 narrat que eodem die colloquens cum comite, ab ipso de affectu et desiderio martyrii acceperat. Quia tamen Brugis non adfuerat, cum sanctus comes occideretur, num. 45: »Deum testatur se que de morte eius et miraculis retulit, uiri religiosi domini Helie Brugensis decani, Frumoldi Furnensis prepositi, et aliorum clericorum et laicorum, qui se ea uidisse affirmabant, cognouisse testimonio.« Et num. 56 asserit se »cognouisse ex relatione clerici, asciti a Bertulpho preposito, cum Ipras abiret.« Et num. 70 ait »testatos esse sibi sciscitanti plerosque, qui  adfuerunt, uiros ueraces et religiosos, quorum unum, Absalonem scilicet S. Amandi abbatem, pro sue sanctitatis merito nominari dignum« censuit. Prosecutus est illa que uti in fine ante epilogum scribit, »infra duos fere post mortem comitis menses consummata sunt.« uidetur plane Gualterus proximis post obitum mensibus uitam hanc a se conscriptam in lucem edidisse. Meminit frequenter Guilielmi Iprensis, patre Philippo comite prognati, filio Roberti Frisii, quem num. 73 solum tradit a Ludouico rege Galliarum et Guilielmo Northmanno in comitem Flandrie assumpto, »commendatum fuisse castellano Insule custodiendum,« quod factum fuit 27 Aprilis; at silentio premit eumdem Guilielmum circa 9 Septembris Brugas captiuum fuisse  abductum, ut scribit Galbertus in altera uita, num. 131. Damus hanc uitam ex peruetustis codicibus manuscriptis Brugensis ecclesie cathedralis S. Donatiani et abbatie Dunensis, et alio ms. nostro, contulimusque cum ea quam anno 1615 Parisiis ex bibliotheca S. Marie Igniacensis edidit, sed tacito nomine, Iacobus Sirmundus: cui interim eam editionem ascribunt Philippus Alegambe in Bibliotheca Societatis Iesu, ualerius Andreas in Bibliotheca Belgica, Autbertus Mireus in Fastis Belgicis, Antonius Sanderus De sanctis Flandrie, aliique. Exstat eadem uita in Hagiologio ms. bibliothece Rubee-uallis canonicorum regularium prope Bruxellas, et in codice ms. Tornacensi monasterii S. Martini.

 3. Alteram B. Caroli uitam conscripsit Galbertus Brugensis, et urbis sue publicus notarius, et in plerisque testis oculatus: quem summa diligentia omnia coram obseruasse colligimus ex iis que num. 59 scribit his uerbis: »Inter tot noctium pericula et tot dierum certamina, cum locum scribendi ego Galbertus non haberem, summam rerum in tabulis notaui, donec aliqua noctis uel diei exspectata pace, ordinarem secundum rerum euentum descriptionem presentem, et secundum quod uidetis et legitis, in arcto positus fidelibus transcripsi: neque quid singuli agerent pre confusione et infinitatione notaui; sed hoc solum intenta mente notaui, quod in obsidione communi edicto et facto ad pugnam et eius  causam congestum est: atque ad hoc quasi me inuitum, ut scripture commendarem, cegi.« Magna eo tempore ualuisse apud comites auctoritate similes notarios, constat ex iis que in hac uita, num. 31 et sequentibus, narrantur de Fromaldo notario: quem dein anno 1130 inter illustriores uiros subscripsisse Theoderici Alsatii donationi monasterio Quercetano facte indicat diploma a Mireo in Notitia Ecclesiarum Belgii, c. 139, publicatum. Damus hanc uitam ex antiquissimo codice ms. quem ante ipsius Galberti tempore aut non diu post exaratum habemus, contulimusque cum duplici ms. Brugensi. Alium ms. codicem habuit Andreas Chesneus, ex quo plurima allegat in Historia genealogica familiarum Gisnensis, Ardrensis, Gandensis et Calceacensis, a se anno 1631  edita. Habuit dein eumdem codicem Oliuerius Uredius, ac sepius in Genealogia comitum Flandrie eo usus est, et modo asseruatur Ipris apud huius generum Ioannem Baptistam Bonart, urbis illius syndicum: ex quo curaui loca nonnulla conferri. Est eadem uita olim Gallice translata, cuius codicem manuscriptum se in sua bibliotheca habere testatur Petrus Scriuerius in Principibus Hollandie eri incisis et commentariis antiquorum auctorum illustratis, et nonnulla pagina 42 transcribit, »ex Galberti Brugensis, inquit, oculati testis fide, qui Caroli Boni uitam et eedem peculiari libello exsequitur.« Quod tamen eum arbitretur Gallica lingua scripsisse, minus probamus, cum nitor lingue, qui in parte ab illo transcripta elucet, non uideatur fuisse istius seculi,  maxime apud externos Flandros. Dein codices antiquissimi et quamplurimi sunt idiomate Latino, quo cum scripsisse non dubitamus, uti illo tempore acta publica solebant a notariis conscribi. Deducitur hec historia, ut num. 25 dicitur, »per distinctiones dierum et gestorum, que in ipsis facta sunt diebus, usque ad uindictam subnotatam in fine opusculi.« Ob que uerba possent uideri postea ab auctore adiecta esse que de defectione Flandrorum a Guillielmo Northmanno comite, et electione Theoderici Alsatii et uariis utrinque bellis gestis usque ad obitum Guilielmi narrantur que nos cum ad B. Carolum non adeo spectent, mallemus omittere, si typis excusa alibi exstarent. uerum cum aliqua inde excerpta  ab Andrea a Chesneo et Oliuerio Uredio allegentur, et nos etiam infra aliqua proferamus, ut recta familie Stratensium notitia habeatur, integram damus, ut plenam lector rei geste scientiam hauriat.

4. Florebat eodem tempore cum Carolo comite Sugerius, abbas S. Dionysii prope Parisios creatus anno 1123, uita functus anno 1152. Huius calamo habemus exarata Acta Ludouici Grossi Francorum regis, quibus interserit compendium rerum in nece B. Caroli eiusque uindicta gestarum editum eisdem fere uerbis in Auctario Aimoini, lib. u, c. 51, quod infra aliis iam indicatis Actis maioribus preponimus. Habemus preterea antiquum rhythmum, quo lamentatio de morte Caroli comitis eiusque uindicta continetur:  quem in peruetusto codice reperit memoratus ante Iacobus Sirmundus, descripsit ac Parisiis Antuerpiam anno 1634 transmisit. Sunt etiam aliquot epitaphia olim de B. Carolo facta, et a Iacobo Meiero lib. Iu Annalium Flandrie excusa.

5. uitam et martyrium S. Canuti regis Danie paucis post mortem eius annis descripsit Aelnothus monachus Cantuariensis, quam Hafnie sub initium huius seculi excusam, iterum accurate correctam notationibus suis illustrauit, ediditque etiam Hafnie anno 1631 Ioannes Meursius. Huic S. Canuti uita in codice ms. adiuncta fuit Passio S. Caroli comitis Flandrie, dicti Canuti filii, et bis etiam cum illa excusa, auctor illius anonymus est et forsan Danus, certe familiarum Gallicarum, Flandricarum et etiam  Anglicanarum non satis gnarus. Ea scriptoris menda non obseruauit Meursius, uir in antiquitate Greca magis eruditus quam in harum regionum historiis, uti de rebus Danicis alias obseruauimus. Ceterum illa acta, ne moles excrescat, omittimus, cum curiosus lector excusa possit perlegere.

6. uixit ante trecentos annos Ioannes Iperius, abbas Bertinianus in urbe Audomaropolitana, qui studio delectatus historico conscripsit Chronicon sui monasterii, quod apud nos manu exaratum habemus. Hic capitulo 41, parte 2, agit de uita et nece B. Caroli, ac nonnulla suo monasterio prestita beneficia addit ab aliis non indicata: que reliquis omissis ad priorem uitam adnotamus, uti etiam que narrantur aliter in Chronico ms. monasterii S. Andree  apud Brugenses. Arnoldus Bostius, carmelita Gandensis, qui a ducentis annis inter Belgas eruditos habebatur, libro De patronatu beatissime Dei Genitricis semperque uirginis Marie de Monte Carmeli cap. 7 appellat »Carolum martyrem, Canuti Danorum regis martyrisque filium, scutum iustorum, malorum gladium, qui tirocinii sui primitias in Hierosolyma, Noui et ueteris Testamenti matre nostreque salutis officina tutanda, Iesu Christo consecrauit.«

7. Auctor ms. Florarii sanctorum medium inter alios sanctos memorat comitem Carolum cum hoc elogio: »In Flandria apud oppidum Brugas depositio B. Caroli martyris Flandrorum comitis, filii B.  Canuti martyris, inclyti regis Dacie, patris pauperum et Ecclesiarum protectoris deuotissimi: qui circa annum salutis millesimum centesimum et uicesimum septimum, anno principatus sui octauo in ecclesia S. Donatiani coram altari S. Marie psalmum quinquagesimum, tribus prioribus penitentialium dictis, recitans, eleemosynasque pauperibus tribuens, manu seruorum suorum propter iustitiam occiditur; Christo, quod acceptus ei fuerit, compluribus statim signis innotescente.« Eumdem celebrant Hermannus Greuen et Ioannes Molanus in suis ad Usuardum additionibus. Galesinius in suo Martyrologio Romano ista habet: »Burgis  S. Caroli martyris. Hic Canuti regis martyris filius non minori gloria martyrii coronam accepit.« Petrus  Canisius Martyrologio lingua Germanica edito inscripsit his uerbis: »Item beata memoria sancti martyris Caroli, comitis Flandrie, qui Brugis in ede cathedrali apud S. Donatianum quiescit.« Saussaius in Martyrologio Gallicano inter alios huius regionis sanctos eumdem refert his uerbis: »Brugis in Flandria, tum sub metropoli Remensi, S. Caroli, cognomento Boni, prouincie huius comitis et martyris, filii S. Canuti Danie regis, itidemque martyris gloriosi.« Attexitur dein compendium uite et necis: et basilica S. Domitiani dicitur, que est S. Donatiani episcopi Remensis: alia que infra reiiciemus, adduntur ex citato Meiero et Molano in Indiculo sanctorum Belgii et Natalibus eorumdem sanctorum. Celebrant eumdem Mireus in Fastis Belgicis, Balduinus Willotius  in Hagiologio Belgico, Antonius de Balinghem in Fastis Marianis, aliique.

8. »Sacra eiusdem ossa, inquit Mireus, e tumulo leuata, in sacrario canonicorum cathedralis ecclesie S. Donatiani religiose asseruantur. Fuit uir procera admodum statura, nouem scilicet pedes longus: cui longitudini corporis membra et ossa, que hodie magna cum admiratione ibidem spectantur, respondebant.« Addit Molanus: »Eodem die in sacrario sermo de eius meritis habetur, et reliquie populo exhibentur. Ex uulnerato cranio sepius bibunt febricitantes. Ad locum deiectionis supra summum altare erecta est a maioribus crux cum quatuor clauis in memoriam eius: quomodo passim in uiis cruces erigi solent in memoriam cesorum erecte.«  Hec Molanus: »Carolus Philippus de Rodoan Iu episcopus Brugensium, zelo deuotionis et pii affectus, quem habebat ad ossa illustrissimi quondam comitis Caroli Boni ante altare sacelli B. Marie uirginis in ambitu supra chorum, ubi certa capellania sanctissime Trinitatis fundata est, crudeliter interfecti, decreuit cum consensu dominorum de capitulo honeste exornari facere capsulam dicta ossa continentem rubro holoserico, et transferri ac collocari supra altare predicti sacelli suis etiam sumptibus occludendi et ornandi. Domini de capitulo, habita desuper deliberatione, in predictum capsule ornatum et sacelli occlusionem, eiusdemque capsule  translationem condescenderunt die 23  Februarii, anno 1516. At postea dicti domini de capitulo, ad propositionem et instantem requisitionem eiusdem reuerendissimi episcopi, ob uarias causas allegatas animos eorum mouentes, ordinarunt die 1 Martii, anno 1590, quod cras et in posterum in memoriam quondam Flandrie comitis Caroli Boni iniuste occisi, missa solemnis de sanctissima Trinitate celebretur, prout celebrata fuit.« Sunt hec allegatis uerbis registro actorum capitularium eiusdem ecclesie Brugensis inscripta, quorum extractum etiam a D. Matino secretario subsignatum nobis procurauit archidiaconus Brugensis, D. Arnoldus Crabcels iuris utriusque et sacre theologie licentiatus. Ne ulla enim nobis deesset rerum gestarum et scriptarum notitia, ipsi Brugas profecti coram singula obseruauimus;  et sacra ossa B. Caroli in sacrario canonicorum cathedralis ecclesie S. Donatiani uenerati sumus.



§ II. Fabella de nece B. Caroli in Annalibus uernaculis Flandrorum reperta, et posteriorum scriptorum historiis inserta.

9. Que hactenus expendimus circa auctores qui uitam et necem B. Caroli, et uindictam de sceleratis homicidis sumptam descripserunt, eiusmodi sunt ut uix ulla possint solidiora de quocunque sancto sperari. Nam litteris tradiderunt ut plurimum ea quibus interfuerunt ipsi, queque geri uiderunt, aut certe narrarunt que ab iiis acceperant, qui suis ista oculis fuerant contemplati. Dein uarii auctores distinctis procul locis sua quique Acta, ignari aliorum scriptionis exararunt, utpote Taruane Gualterus archidiaconus,  Brugis Galbertus notarius, Parisiis Sugerius abbas S. Dionysii: quibus consentiunt auctores rhythm antiqui et epitaphiorum, chronologus monasterii S. Andree, Iperius abbas Bertinianus, et in nece B. Caroli anonymus Danus. Addi potest Ioannes Brando Flander, ordinis Cisterciensis ac sacre theologie doctor, in Dunensi refugio Brugis anno 1428 uita functus, qui in Chronodromo ms. plane consentit. Exstat opus illud tribus tomis Louanii in collegio Atrebatensi nitidissime in pergameno exaratum. Aliud exstat Chronicon ms. in collegio Louaniensi Societ. Iesu de comitibus Flandrie, usque ad Ludouicum Malanum siue annum 1381, quod conuenit. Omitto Robertum Gaguinum, Nicolaum Gilles, aliosque rerum Francicarum antiquiores scriptores,  in hac controuersia consentientes. Preterea in nostris adnotationibus contulimus particularium personarum actiones cum plerisque historicis ceuis, qui res tunc temporis in Belgio, Gallia, Germania, Dania, Anglia, Italia et procul dissita Palestina gestas, scripto posteris reliquerunt: ad quod plurimum iuuerunt antiqua diplomata regum, principum, episcoporum, et potissimum comitum Flandrie progenitorum B. Caroli eiusque postmodum successorum, ut ueritas undequaque appareat stabilita.

10. Interim hisce omnibus neglectis conflatum est ex contrariis diuersisque atque inter se repugnantibus studiis monstrum, quod quasi diuinum oraculum apud quam plurimos, etiam uiros non ineruditos,  susceptum est, et Flandrie Chronicis insertum. Exstat simile Chronicon idiomate uulgari Belgico typis Antuerpiensibus anno 1531 excusum: cuius priorem partem ad annum usque 1488 deductam reperimus Brugis manu exaratam in codice sub finem aliquot foliis mutilo. Que uero in hisce Chronicis de nece B. Caroli leguntur, eadem seorsim circumferuntur, atque etiam nunc »singulis annis Brugis pro foribus templi leguntur, inflati prius sex cornibus a dominis totidem prediorum rerumue clientelarium denuntiationi huic obnoxiarum:« uti ea leguntur in Commentario Iani Lernutii de natura et cultu Caroli comitis, necnon de cede ipsius et uindicta in percussores mox secuta. Fuit Lernutius uiris litterarum humaniorum amantibus annumeratus, quem »Iusti  Lipsii indiuiduum socium Gallie, Italie et Germanie academias atque antiquitates lustrasse,« tradit post alios ualerius Andreas in Bibliotheca Belgica; sed fallitur, dum libellum de Caroli Boni uita ab eo conscripta tradidit Parisiis editum: quem filius eius Iacobus Lernutius a se auctum curauit post mortem parentis Brugis anno 1621 excudi, prefatus se »excussa patris papyracea suppellectile, eum multum incorrecte et festinanter exaratum reperisse, ideoque se limam adhibuisse, interpolasse, necnon quedam adiecisse que rei congruere censuerat.« Ob que uerba arbitramur seniorem Lernutium ista in iuuentute composuisse, cum ne uel unum ex supra allegatis auctoribus legisset, quorum nusquam etiam meminit; ac dein nactum horum notitiam, illum commentarium  abiecisse deformem et necdum adhibita ultima lima impolitum, imo uiro erudito indignum, ut istis fabellis nomen apponeretur. Marginibus adscripti leguntur, Terentius, Salustius, Cicero, Apuleius, Cuiacus ob uerba formulasque loquendi incertas, sed non absque iuuenilis animi nota.

11. B. Carolus uix susceperat gubernacula Flandrie regenda, quando Clementia, mater comitis Balduini defuncti, tunc duci Louaniensi nupta, uariis sibi adiunctis principibus, conata fuit eum a regimine deiicere. »Hinc exortum, inquit Lernutius, bellum atrox . . . Cum Aldenardum resisteret mulieri, et dominantis imperium agnoscere nollet, inuasit uiolenter oppidum Neruiorum uetus, et militibus in predam concessit, interfectis ferro ciuibus  ad unum, a caluo, ut dicitur, ad caluum, et domibus igne funditus assumptis. Sunt tamen ex rerum nostrarum scriptoribus nonnulli, qui mitius actum cum urbe et ciuibus narrent, uelintque punitos rebellium primos, ciuitate incolumi, bonisque incolentium saluis. Quidquid horum est, fides sit penes auctores. Ego Annales, quos uidi uernaculos secutus sum, nec iudicium interpono in re controuersa.« hec Lernutius, qui ex eisdem Annalibus uernaculis ita progreditur: »Ad facinus tam crudele hortatores fuerunt et adiutores comes Montanus et fani S. Pauli comes, cum Hesdinio comite . . . qui preter Aldenerde exitium plura mala Flandrie intulerunt.« Hec ibi, sed iudicio suo non interposito fidem relinquit  penes auctores, scilicet istius Chronici uernaculi Flandricarum rerum et nonnullorum, quos mitius actos esse cum urbe et ciuibus narrare dixit, uisus indicare Meierum et Marchantium, quos postmodum allegat, et de quibus infra latius agemus. Silet de his Marchantius. uerba Meieri sunt ista: »Aldenardam inuasit Clementia atque incendit, ibique ciues quosdam ultimo affecisse fertur supplicio.« Ita mitius explicat Chronicon Meierus, in quo solum »occisos esse ciues« legitur. Adiunxit Lernutius, »ad unum, a caluo ad caluum,« ut hoc posset uti adagio. At nos plane nichil actum tunc fuisse circa Aldenardam arbitramur: sed que post necem B. Caroli contigerunt, hunc non recte esse translata. Gualterus archidiaconus, qui tunc uiuebat,  infra cap. 3 uite B. Caroli accurate describit tumultus bellicos a dicta Clementia excitatos, nulla huius excidii Aldenardensis facta mentione. At post necem B. Caroli »in Aldenarda comes de montibus se et suos introductos munierat, ad inuadendum regnum Flandriarum, quod sibi iure cognationis iustius pertinebat.« Mox circa 17 Aprilis »Balduinus ex Alst et Razo cum grauissimo Gandensium exercitu obsederunt castrum Oldenarda. Tunc comes de Montibus cum burgensibus eiusdem loci et militie impetu irruit super Gandenses et conuersos in fugam, alios interemit, alios uulneribus infecit et multos cepit. Maior quidem fugientium pars submersa est fluctibus ipsius, qui nauibus deuecti, obsidionem preordinauerant. Dein sub initium Maii  Ludouicus rex ibat uersus Oldenardam, ubi comes ex Montibus infestauerat terram nostram, ibatque per Gandauum. Sed et comes noster Guillielmus Northmannus precesserat regem, et incenderat manu uiolenta suburbium usque ad turrim lapideam: et plures igitur, qui suffugerant, in ecclesiam illius loci, concremati sunt ad trecentos, ut aiunt. Quarto Nonas Maii, feria quinta circa meridiem comes rediit.« Ita Galbertus, qui tunc Brugis degebat, infra in uita num. 108, 114 et 122. En ipsum in illud usque tempus suburbium intactum et integrum permanserat: quod tunc non a comite Montensi, sed Guillielmo Northmanno, creato Flandrie comite, combustum est. Interim Meierus ausus est hec scribere: »Montensis hostiliter in Flandros reuersus,  Aldenardam per iram incendit, ubi in principe ede permulti exusti feruntur mortales.« uerum in ecclesia suburbii concremati erant. Hec dicta sint occasione Lernutii, adherentis uernaculis Annalibus.

12. Oliuerius Uredius Brugensis, strenuus indagator antiquitatis rerum Belgicarum, ac potissimum Flandricarum, quarum cognitionem et ueritatem principum diplomatibus et scriptoribus ceuis eruere ac stabilire conabatur: is prelo parabat commentarium De primis comitibus Flandrie usque ad Carolum Danum, explosa Forestariorum fabella: uti titulus iste expressus est in Bibliotheca Belgica ualerii Andree. At morte preuentus eum tractatum  non uulgauit, aut forsan non absoluit. Interim recte Explosam uolebat Florestariorum fabellam: quam interim ut principium omnis ueritatis proponunt Annales uernaculi et cum hisce Meierus et Marchantius. An uoluerit Uredius Actis B. Caroli commentarium illum concludere an potius illa excludere, hactenus assequi non licuit. Certe ubi que de B. Carolo illis Annalibus inseruntur, accuratius legisset et cum ceuis scriptoribus contulisset, ut ineptissimam fabellam etiam explosisset; potissimum illa que de sancti comitis cede, et huius occasione, ac uindicta de parricidis sumpta tam in illis Annalibus leguntur, quam in proclamatione anniuersaria apud Brugenses publice fieri solita. Fabelle huius exornate originem plane arbitramur referri debere  in comedias uernaculas, que uulgo rhetoricorum romancie appellabantur, solebantque proposito brauio in publico urbium accursu exhiberi. Tempus dicti dramatis assignamus seculum Christi decimum quintum quando Brugensis urbs pre reliquis Belgii ciuitatibus celeberrimum habebatur emporium, ac septemdecim numerabat regnorum ac nationum tribus, que edes hic suas ac collegia habere solebant. Ex his suam scenam in hac comedia habuerunt Hanseatici, quos Lernutius lucripetam gentem Oosterlingarum appellat, qui centum et pluribus post necem B. Caroli elapsis annis ceperunt coire, interim quasi ex septentrione magni frumenti copiam nauibus aduexissent, in theatrum inducti, emptores habuisse finguntur Bertulphum prepositum eiusque  fratrem Lambertum. Suberant societates he siue respublice Hanseatice quatuor celeberrimis urbibus, Lubece, Colonie, Brunsuice et Dantisco. Sub Lubeca censebantur Hamburgum, Rostochium, Wismaria, Stralsunda, Luneburgum, Stetinum, alieque his uicine ciuitates, inter quas primum mercatorium fedus cepit seculo duodecimo, ac potissimum circa annum Christi 60 aut 70 supra millesimum et ducentesimum et dein confederatarum inter se ciuitatum corpus aliquod firmatum est circa annum Christi 1322, nisi potius integri corporis primum membrum appelletur: cui postea circa annum 1364 secundum membrum metropolis Coloniensis adiectum asserit Ioannes Isaacius Pontanus lib. uIII Rerum Danicarum, pag. 494. Hec fere tempora  sunt quo urbs Brugensis paulatim excrescebat in Flandriam emporium, quando cum singulis nationibus Mercuriale, ut uocant, fedus iniit, et pacta concepit: quod factum esse cum Hanseaticis ciuitatibus anno 1392 tradit Sanderus lib. I Rerum Brugensium, cap. 2. Elapsi tunc erant a cede B. Caroli anni ducenti quinquaginta quinque; et proximo fere sequenti seculo Xu permansit apud Brugenses ea mercimoniorum affluentia: quod tempus assignate comedie supra tribuimus: quo tamen seculo non reperio ullum floruisse historicum qui uel unicum mendum ex hac fabella decerpsit

13. uixit seculo decimo sexto Paulus Aemilius, patria ueronensis, Parisiis canonicus S. Marie mortuus anno 1529. Hic res gestas Francorum laudato  a pluribus Commentario complexus, lib. u in Ludouico uI, Crasso dicto, infandam B. Caroli necem inseruit, et dictam fabellam e uernaculis Annalibus Flandrorum decerptam in compendium redegit: ueniam uel ideo apud lectorem obtenturus quod Gualterum archidiaconum et Galbertum notarium, precipuos uite B. Caroli scriptores, non uiderat, credebatque Flandricos Annales pre Sugerio et continuatore Aimoini sequendos. Paulo Aemilio aliquanto iunior est Iacobus Meierus, Flander, ex agro Belliolano oriundus, mortuus anno 1552, et Brugis ad S. Donatianum sepultus. Hic lib. Iu Annalium Flandrie asserit »de uita et morte huius Caroli scripsisse quemdam Walterum monachum ad Ioannem Mori  norum episcopum, sed multo melius ac fusius Galbertum Brugensem;« sed fallitur dum Walterum monachum facit, quem Ecclesie Teruanensis archidiaconum alii statuunt, et a quo magno iudicio uitam hanc fuisse scriptam diximus. Ceterum non possumus satis mirari quod hisce auctoribus passim neglectis, adheserit suis Annalibus uernaculis Meierus, in quem uidetur quadrare censura quam ipse lib. XuII sub finem anni 1473 tulit de Roberto Gaguino, scilicet »commentarios eos, quos prouinciali scriptos lingua secutus est, ineptos prorsus esse et multis locis falsos.« Forsan acriorem merentur hi Flandrorum Annales uernaculi in hac B. Caroli historia censuram, cum continuata appareat fabella. Interim Meierum sequuntur Petrus Oudegerstius, in  Annalibus Flandrie Gallice typis Plantinianis anno 1571 editis, Iacobus Marchantius in Flandrie libris quatuor Commentariorum descripta, et eisdem typis anno 1596 uulgata. Ioannes Georgius, canonicus Brugensis, in uita Flandrica B. Caroli. Antonius Sanderus in Flandria illustrata nuper splendidis tomis uulgata, aliique similes, qui absque nulla rerum discussione, quascunque fabellas miscent: ex quibus pauculas proferemus.



§ III. Fabella eadem de Nece B. Caroli ulterius discussa.

14. Gualterus et Galbertus describunt famem et inediam que duobus ante necem B. Caroli annis grassabatur in Flandria, et commendant singularem eiusdem comitis erga pauperes liberalitatem. Ab hac  publica fame incipit fabulosa comedia, seu formula proclamationis, ac primo statuitur comitis eleemosynarius quidam, Tammardus nomine, diciturque cum ipso comite eodem die interemptus: adeoque esset Themardus castellanus Brugburgensis, cuius et duorum filiorum Gualteri et Gilleberti necem describunt Gualterus num. 42, et Galbertus num. 26 et seqq. uerum ex iis que mox subiunguntur apparet hunc Themardum castellanum Brugburgensem, et Thancmarum de Straten  in unum eumdemque hominem conflatum fuisse in dicta formula proclamationis in Annalibus uernaculis Flandrorum; quos sequuntur Paulus Aemilius, Oudegerstius, Lernutius: at Meierus recte ab Themardo Brugburgensi alium statuit  Tagmarum et ipsum tamen comitis eleemonem: a quo titulo abstinent antiqui. Occasio uidetur data a Gualtero, dum num. 25 tradit eum »in eleemosynis pauperibus et precipue monachis expendendis, magnum studium habuisse.« Hac scena peracta introducuntur in theatrum Bertulphus prepositus eiusque frater Lambertus et Stratii cognominantur  et ab ante indicatis Hanseaticis siue Oosterlinganis mercatoribus frumenta nauibus e Septentrione aduecta cemunt. Decimas item omnes ad uicina monasteria pertinentes comparant, in horrea euehunt, et granaria aceruatim stipant. Tunc comes, egenorum lacrymis excitatus, sanxit ut  Tammardus frumenti uim ingentem in eorum norreis inuentam, partim iusto pretio uenderet, partim, si egeni forent, gratis metiretur, relicta illis ad uiuendum sufficiente portione: pecuniam item e frumento uendito collectam, cum illi plane indignati accipere nollent, iussit in pauperes distribui. Est hec plane plausibilis scena, ab omnibus recentioribus, etiam Meiero, Marchantio, Sandero exhibita: cuius nulla apud antiquos scriptores reperitur mentio. Ob indicatam ante inediam pretium panis a Carolo comite imminutum et potationes prohibitas tradit Gualterus, imo prohibitam cocturam cereuisie, pretium uino impositum, et ut legumina sererentur, preceptum fuisse laudat Galbertus; nulla Bertulpho preposito eiusue familie inusta coaceruati frumenti  ignominia, cum alias odii causas accurate ambo inquirant, imo scelera omnia et Bertulphi prepositi et Erembaldi patris detegant: que infra luce clarius patebunt.

15. Ira odioque accensis Bertulpho eiusque fratre Lamberto, filius huius Burchardus, seu Borsiardus, iniuriam uindicaturus, ex consilio patrui, partem uille Tammardi aduersarii occupat, terminis ante ad agros dispartiendos recte dispositis, per fraudem ad loca sibi commoda ac opportuna translatis. At ne scena hec nimium ieiuna spectatoribus appareret, inducuntur uillani, iussu Boscardi matura omnia cerasa ex pomario Tammardi collecta auferre furto conantes. Occurrunt famuli Tammardi, resistunt audacter, pugnis et impetunt et repelluntur, cerasis  ui ereptis et ad Bertulphum deportatis: ob uictoriam delatam applauditur. Querela a Tammardo ad principem delata, citatur cum Burchardo filio Lambertus ad tribunal: sed hi contumaces non comparent: iubent per suos fores Tammardi perfringi, poma ex arboribus decuti et furto auferri. uerum Burchardi serui dum fructus colligunt alienos, a clientibus Tammardi impetu in illos facto grauiter leduntur, et curru reuecti sunt domum. At eorum heri cladem hanc uindicaturi ad rus Tammartianum properant, et arbores a stirpe cedi imperant, arcemque funditus destrui: quo facinore perpetrato ferro interficiunt auunculum Tammardi, et huius filiam pregnantem. Crimen delatum ad principem et questione excussa reus pronuntiatus  Burchardus, et damnum omne resarciendum. Omitto reliqua huius scene, que in formula citata proclamationis, et dictis Annalibus uernaculis, et apud Lernutium legi possunt. Unum sufficit monuisse nichil horum ab antiquis uite scriptoribus tradi, imo Tangmarum in monumentis monasterii S. Andree, que infra referemus, dici successione prolis claruisse etiam tempore Roberti Hierosolymitani: ideoque ad monasterium illud exstruendum uoluisse possessiones suas conferre.

16. Ioannes Iperius, ut pietatem B. Caroli erga ecclesiasticos et religiosos uiros comprobet, narrat abbatem Bertinianum festo Epiphanie ad comitem accessisse, et de oppressione a milite quodam illata  fuisse conquestum. Et hec materia exornande comedie apta est uisa. Comes ergo Carolus, ut fert Belgica eius diei celebrandi consuetudo, rex per lusum creatus, in omnem letitiam hilaritatemque effusus, inter epulas et pocula uariis inuitatis, officia magistratusque iocando distribuit. Deposita ab abbate querela, oppressor fingitur Lambertus cum Burchardo filio. Euocatus Bertulphus prepositus aduolat gaudens, qui se splendide illi conuiuio interfuturum speraret. At repetita ab abbate querela, acriter obiurgatur, grauiter cum fratre mulctandus, nisi prompte abbati eiusque cenobio satisfieret. Que omnia cum aliis ante citatis prosequitur pluribus Paulus Aemilius.

17. His gestis traditur conspiratio de comite interimendo  Ipris facta, in eamque preter consanguineos induci finguntur octo canonici Iprenses, et necis patrande opportunus statuitur dies ueneris, quo per singulas septimanas recurrente comes solo cereuisie potu et panis usu esuriem arcere solitus, cilicio indutus et uestitus cubaret, pedibus nudis, talari ueste amictus, marsupio ad latus dependente, templum adiret, ibidem moraturus, dum sacra omnia essent peracta, et hora prandii euocaret. Martis die, Bacchanalium ultimo, quique illo anno Februarium clausisset, Brugas comes reuersus, cum sequente feria sexta, que Martii mensis tertia fuerit dies, absque ullo comitatu in templo oraret, a Burchardo fuisset interfectus. Quam illa solerter atque ingeniose apparent excogitata, tam aliena a  ueritate sunt. Comes Ipras euocauit barones suos, ad tertium Kalendas Martii, qui tunc in primam Quadragesime Dominicam incidebat, ac postridie ex eorum sententia munitionem Burchardi deiici iussit, ac Brugas reuersus est, Kalendis Martii superbe legationi prepositi respondit, et restitutionem ursit. In necem eius conspirarunt nocte sequenti sicarii, ac mane die 2 Martii feria quarta post primam Dominicam Quadragesime, in templo mactatus est. Ita Gualterus archidiaconus, qui tunc Ipras euocatus a comite, potuit que acta sunt scire, et pluribus Galbertus notarius, qui Brugis oculis suis omnia spectabat. Paulus Aemilius ipso sacrorum Cinerum die mactatum scribit. Meierus in die  assignando secutus est Galbertum notarium. Sed dum Robertum et Lambertum fratres Bertulphi, iam ante uita functos, conspirationis reos facit, plurimum aberrat, uti infra ostendetur. Idem Meierus triduo post necem elapso tradit »corpus comitis in ede D. Christophori apud forum honorifice sepultum fuisse.« uerum illo die, qui erat quartus Martii, »corpus nobile in solario ecclesie B. Donatiani transportatum est, et clausum in sepulcro pro necessitate illius temporis constructo.« Ita Galbertus num. 41. At 14 Aprilis occupato solario »inuentum est in eo corpus B. Caroli, ad cuius caput stabat cereus ardens, quem posuerant in honorem domini sui traditores illi.« Ita iterum Galbertus num. 105; at num. 149 asserit idem Galbertus, »X Kalendas  Maii feria sexta, preteritis iam septem hebdomadis prime eius sepulture, sepulcrum comitis destructum esse in solario, et corpus ipsius inde uenerabiliter sublatum . . . ac rege comitante ab episcopo et tribus abbatibus in ecclesiam S. Christophori fuisse delatum.« Maluit Meierus sequi recentiorum narratiunculas, quam oculatum testem Galbertum Brugensem, quem tamen pronuntiarat »multo melius ac fusius scripsisse.«

18. Comedia hactenus proposita in luctuosam mutata est tragediam, et uindicta de sicariis cepta sumi. Omnia in formula proclamationis, Annalibus Flandrie, Commentariis Pauli Aemilii et Lernutii, mendis et erroribus oppleta sunt, quorum uarios Meierus aliique descripsere: nolumus iis inherere  ne tedium lectori afferatur. Qui ueritati a Gualtero, Galberto aliisque proposite nolunt acquiescere, conferant ipsi que de singulis proferuntur: nos nonnulla in notationibus attingemus: pauca hic obseruamus. Lamberto fratri prepositi ac patri Burchardi, iam ante uita functo, plurima tribuuntur que a fratre eius Desiderio Hacheto, castellano tunc Brugensi, de quo plerique tacent, fuerant peracta. Interim silentio noctis dicitur e turri Donatiana euasisse, at detectus comprehensusque, in scammo lanionis collocatus, post manus cruraque truncata ac ferramenta candentia illorum fistulis immissa, in patibulo suspensus, auibus pabulum futurus: uti ex Annalibus Flandricis etiam retulit Meierus. Galbertus num. 80 de quodam Lamberto Archei agit, qui fuga  etiam elapsus, captus et in custodia detentus dicitur. Que forsan huic Lamberto tributa sunt, cum supplicio illato »militi Georgio, traditorum maximo, qui cum Borsiardo Lamberti filio occiderat comitem; qui post utrasque manus truncatas, gladio percussus et per pedes in cloacarium proiectus est submersusque,« uti ea Galbertus habet num. 51. At quidquid sit de occasione erroris, nulla tunc superstitis Lamberti Nappin mentio fit in ullo antiquo scriptore.

19. Simile huic figmentum assumitur in uindicta de reis et sceleratis homicidis sumpta. In uernaculis Annalibus Flandrie, in Formula proclamationis, in Commentario Lernutii aliorumque omnia circa dictam uindictam preclare peracta attribuuntur Guilielmo  Iprensi seu Loano, filio Philippi comitis, fratris Roberti Hierosolymitani: cui pre B. Carolo ius erat succedendi in comitatum Flandrie, nisi illegitimo toro natus fuisset, uti infra clare constabit. Hic ergo fingitur audita nece B. Caroli mox Brugas aduolasse ac sepius rediuisse, facinoris patrati et ordinem et causas inuestigasse, milites euocasse, arx seu burgum ut obsideretur precepisse, nouum magistratum creasse, supplicium de Lamberto capto aliisque reis sumendum prescripsisse, ac tandem cum rem Flandricam, tanquam uerus successor per septimanas nouem gubernasset, quarta uice Brugas uenisse, exposuisseque regi Ludouico, quot et quibus modis supplicium de complicibus necis B. Caroli sumpsisset. Que aliaque figmenta in dictis Annalibus  uernaculis et Lernutianis commentariis legi possunt. At contra cum 16 Martii, duabus a cede B. Caroli elapsis hebdomadis, apud principes obsidionis sparsum fuisset, »Guilielmum Iprensem comitatu a rege donatum, indigne ferebant. Coniurabant ergo et fide sese taxabant, nunquam sub illo, comite Flandrie manente, sese militaturos. Nam omnibus suspectus erat, et notatus in traditionem domini consulis.« Ita Galbertus num, 57. Sciebant etenim 6 Martii »Godescalcum Thaihals ab Ipra internuntium ad prepositum aliosque proditionis complices Brugas uenisse, et a Guilielmo ex Ipra intimo amico salutem et amicitiam atque in omnibus promptissimum auxilium, quantum in se est, aperte demandasse; cetera uero, que pudet palam referre, introductum  in cameram, denudasse: unde tota domus fiduciam in Guilielmo habebat, et comitem eum uocabat et assumebat. In quo sapientes notabant traditionis conscium Guilielmum, qui traditores in maturitate sceleris sui sic salutasset, et cum tota potentia sua ipsis auxilium promptissimum fide et scripto et securitate obtulisset,« ut illa refert num. 44 Galbertus. Addit Gualterus num. 64, »Guilielmum mox ut comitis mortem audiuit, eadem die sibi comitatum uindicasse, Ariam oppidum munitissimum occupasse, S. uenantium, Casletum, Bellulam, Ipram, Bergensem quoque et Furnensem terram sibi subegisse.« Cum interim uideret proditores ab aliis Flandrie optimatibus arcte obsideri, et ipse Guilielmus se iis aduersarium simulauit. Cum Isaacus prepositi ex sorore  nepos captus esset et Teroana Ariam abduceretur, »exspectabat eumdem Guilielmum, credens per illum euadere se posse, eo quod traditionis conscius fuisset. At postquam uenerat, comes ille, dissimulans conscientiam suam ream fuisse, precepit Isaacum suspendi.« Quod contigit 23 Martii, uti idem Galbertus habet num. 80 et 127. Quin et ipse prepositus, qui pro Guilielmo curarat »breuia et notationes de redditibus conseruari,« extremo supplicio afficiendus, ab eo interrogatus, quinam »adhuc latenter nocentes et culpabiles in morte Caroli comitis forent, respondit coram uniuersis eque illum ac se nouisse. Tunc furore arreptus Guilielmus ille precepit illum interfici.« Que num. 93 apud eumdem Galbertum leguntur.

 20. Interim Guilielmus Northmannus et a rege oblatus, et ab optimatibus assumptus erat in comitem Flandrie; sed quod a Guilielmo Iprensi despectui haberetur, »rex egre tulit superbiam et contemptum adulterini comitis Iprensis,« uti ab eodem num. 90 traditur. Hinc Ipra a rege obsessa est et intercepta, ac reliqua Flandria subacta, et Guilielmus Ipris Insulas abductus, ubi a die 26 April. in captiuitate detentus fuit, usque ad 9 circiter Septembris, quo Brugas abductus est et »in suprema camera inclusus, appositis uigilibus et custodibus qui illum cautissime obseruarunt.« Iterum 8 Octobris »Brugis abductus est Insulas et commendatus castellano illius loci.« Ita Galbertus num. 121,  131 et 135. He fuerunt prime uices, quibus post necem B. Caroli Brugas ingressus fuit. Meierus de Guilielmo ista scribit, ad eumdem annum 1127: »Guilielmus Iprensis iuratus in Northmanni uerba, depositoque regentis nomine, custodia educitur; ceterum contra fidem Northmanno prestitam, ad Stephanum Anglorum regem transfugit, statimque cum ampla Anglorum manu mari reuersus, Sclusam petit, in agrosque circumiectos populabundus incurrit, incertum patrie in Northmanno grauior hostis.« Unde hec somnia Meierus hauserit, non reperimus. Annales uernaculi habent, capta Ipra, Guilielmum hunc Audomaropoli detentum captiuum, at precibus optimatum liberatum; dein in Angliam profectum, et apud regem de iniuria sibi illata conquestum:  ab eo comitatu Cantii donatum circiter XXIu annos resedisse. Fuisse Gullielmum in Anglia, ac pro Stephano rege militasse circa ann. 1140 ex Chronicis Northmannie, Huntindoniensi, et donatione Bertiniano monasterio facta, apud Uredium in Genealogia comitum, pag. 147 constat. Sed agitur hic de anno 1127, quo eum Brugis et potissimum Insulis in custodia detentum diximus.

21. Imo anno sequente 1128, cum magna pars Flandrie ad Theodoricum Alsatium defecisset, »Guilielmus Iprensis«  »a captiuatione productus, Cortracum uenit, ut consilio et uiribus suis et suorum iuuaret Guilielmum Northmannum.« Ita Galbertus num. 152. uerum Guilielmo comite e uulnere 27 Iulii defuncto,  pacificam accepit totius Flandrie possessionem Theodoricus Alsatius, relicto Guilielmo Iprensi pristino Lensi domino: qui 22 Augusti eiusdem anni litteris Theodorici, quibus consuetudines Audomarenses confirmantur, subscripsit Willelmus, de Lo, et quidem ante Iwanum de Gandauo et Danielem de Tenremunda, per quos potissimum euocatus Theodoricus comitatum acceperat. Litteras illas uulgauit Chesneus lib. Iu. Probationum familie Gandensis, pag. 208. Mireus etiam in Notitia Ecclesiarum Belgii cap. 141 profert litteras eiusdem comitis Theoderici, quibus anno 1130 confirmauit predia Lensi monasterio concessa, coram testibus, Willelmo filio Philippi comitis aliisque. Est is Guilielmus  Iprensis seu Lensis, quem asserit Meierus »fatalem diem in cenobio Loano obiisse IX Kalendas Februarias anni 1172, eiusque sepulcrum fuisse suo tempore apertum, ac pedes cruraque iacuisse adhuc integra multo quam cuiusquam tum uiuentis maiora.« Hec ibi. Robertus Willelmi filius de Lo memoratur in Philippi Alsatii diplomate, quod ex archiuio abbatie Furnensis edidit citatus Uredius, pag. 148. Hinc etiam patet aberrare plurimum Paulum Aemilium, Meierum aliosque dum omnes in perpetuum possessiones ademptas iis tradunt, qui quocunque modo in necem B. Caroli conspirassent. Quod in sequentibus ut plane inane commentum refelletur. De gestis Guilielmi Iprensis in Anglia et eius consulatu Cantii legi possunt Chronica Northmann e et Anglie.



§Iu. Cedes B. Caroli, ab Erembaldinis patrata, perperam Stratiane familie tributa.


22. Dum totam hanc seriem uariorum scriptorum de uita et nece B. Caroli Boni prelo apparamus, et singula queque suis notationibus illustramus; admiratione defixi stetimus magna, quod nonnulli ex recentioribus rerum Flandricarum scriptoribus, qui hec ipsa se legisse innuunt, reos infandi homicidii tanti principis acclamarent Stratenses seu Stratianos, dicerentque prepotentem apud Brugenses hanc Stratensium familiam tunc floruisse, cum nullus antiquorum scriptorum, si eorum monumenta accurate legantur, uel minimam ista scribendi dederit occasionem. Erat Stratiana prope Brugas progenies, eaque illustris et Carolo comiti grata, cui uicinum  urbi Stratenum dominium prope abbatiam S. Andree, que ex illo decerpta est, nomen peperit. Huic odio inueterato infesta atque inimica erat altera eaque admodum potens familia, quam a suo genitore, ut mox patebit, Erembaldinam appellamus. Dissidia crescebant in aliquod intestinum bellum. Stratena domus ab Erembaldinis oppugnata et uastata fuit, et uiolata comitis auctoritas. Euocatis ad iudicium ferendum optimatibus Flandrie, declarati Stratenses insontes, Erembaldini rei, eorumque aliqua domus deiecta. Quo facto Erembaldini in iram furoremque acti, B. Carolum, tanquam Stratianorum protectorem, crudeliter mactarunt. Hoc posito utramque familiam aggredimur continua rerum oppositione distinguere.

 23. Homicidas hosce quos Erembaldinos appellamus, scribit abbas Sugerius, infra num. 39 fuisse »genere humiles, et de fece conditionis seruilis: eosque de seruili conditione secundum sue cognationis lineas fuisse, et ideo eos omnibus modis se a seruitute comitis, qui ipsos sue seruituti uindicabat, enixos subtrahere« tradit Galbertus n. 12. Addit Gualterus n. 24, »hanc primam uisam fuisse interfectionis occasionem: hinc namque eos grauissima contra comitem cepisse exercere odia.« Ex hac ergo seruilis conditionis fece erat Erembaldus, a quo reliqui prognati. Galbertus n. 113 a serit »Erembaldum de Furnis natum,« uenisse Brugas, et factum »Boldranni Castellani in Brugis hominem et militem, et sepe adulterio abusum uxore domini sui  castellani illamque adulteram promisisse adultero suo uicecomitatum, si uir eius cito moreretur: unde adulterum semper domino suo machinatum mortem, in imperata a comite expeditione facto noctis silentio in profundum Scaldis precipitasse; reuersum ergo adulteram suam duxisse uxorem, et facultatibus domini sui emisse uicecomitatum.« Hec Galbertus. uicecomitatus appellatur ipsa castellani dignitas. Ast indicata expeditio comitis, fuit Balduini Pii siue Insulensis, proaui B. Caroli Boni, qui in societatem belli a Godefrido Magno Lotharingie Mosellane duce attractus, arma contra Henricum III imperatorem sumpsit, et in imperiali ripa Scaldis Einhamam arcem diruit, castrumque Gandense diu obsessum  occupauit, et Cameracum Antuerpiamque urbes a se occupatas per pacem factam Henrico Cesari restituit: uti illa leguntur apud Iacobum Meierum lib. III Annalium Flandrie ad annos 1046, et 1050. At Sigebertus bellum illud exorditur anno 1047 eique per uictorem papam anno 1057 finem impositum tradit, scribitque Balduinum Hagionensium Comitatum inuasisse, Hoium oppidum incendisse, Andouerpum obsedisse; contra uero Henricum Cesarem Balduino fugiente, Scaldim transiisse, et multos Flandrensium primates intra urbem Tornacum obsessos cepisse. E quibus tempus Baldranni castellani Brugensis in Scaldim proiecti, et Erembaldi in eius locum suffecti satis superque ostenditur: penes quem eiusque posteros ea castellani dignitas per annos octoginta  mansit.

24. Mireus lib. II Donationum Belgicarum, cap. 25, et in Notitia Ecclesiarum Belgii, cap. 98, edidit donationem eiusdem comitis Balduini Insulensis factam anno 1067, indictione u monachis Bergensibus ad S. Winocum: cui post comitem Balduinum, eiusque coniugem Adelam, ac filios Balduinum et Robertum aliosque subscripserunt Erembaldus castellanus de Brugis, Erkenbertus prepositus, aliique multi, quorum nomina omisit Mireus. At Sanderus in Flandria illustrata, ac ditione Franconatus pag. 292 asserit hisce temporibus »Stratianorum familiam potentem et opulentam fuisse, et memorari in litteris Balduini Insulensis« ad annum 1067, de quibus egimus, Athelardum de Stratis  cum Abbone de Rodanburch. Aliud Mireus in eadem Notitia cap. 112 profert diploma Roberti Hierosolymitani, quo Rainerum prepositum ecclesie S. Donatiani creat perpetuum Flandrie cancellarium anno 1089, cui post Rainerum prepositum, et plures canonicos aliosque subscripserunt Erembaldus Castellanus Brugensis et Rodbertus filius eius: item Athelardus de Stratis. Meierus sub initium libri Iu recenset precipuos optimates, qui hisce temporibus floruerunt, inter quos leguntur Eremboldus castellanus Brugensis, Albo, qui supra Abbo Rodenburgensis, Adelardus Stratensis. En familiam Erembaldinam a Stratiana plane diuersam, et utramque magna apud Flandros existimatione florentem.

 25. Fuerunt Erembaldo quinque filii, memoratus ante Rodbertus seu Robertus ab obitu patris Castellanus Brugensis, Lambertus Nappin, qui duo primogeniti statuuntur, et ante necem B. Caroli defuncti; Bertulphus prepositus S. Donatiani; Desiderius Haket etiam, ut infra ostendetur, Castellanus Brugensis; et Welfricus, siue Wlfricus, aut Guelricus cognomento Cnop. En uaria cognomina, Haket, Nappin, Cnop ab antiquis indicata, at nusquam de Straten aut quid simile innuitur: quod cognomen cum dominio permansit apud posteros Athelardi de Straten, et fuerunt Thagmarus, siue Thancmarus, qui non habuit liberos, tum Berenuoldus, aut certe alii anonymi, ex quibus fuerunt prognati nepotes Tagmari, de quibus infra agitur. Cum Robertus Hierosolymitanus  in terra sancta militaret, facto uoto abbatiam S. Andree exstrui per uxorem iussit in fundo de Betferkerca; ad illud illustre opus fuerat a Tagmaro de Straten, ante incitatus; quia etiam plurima bona eisdem monachis donauit, secundarius fundator habitus, uti ex antiquis huius monasterii monumentis ipsi descripsimus. Exstat in Notitia Mirei cap. 125 diploma Baldrici episcopi Nouiomensis et Tornacensis, quo »anno 1105 indictione uIII, condonauit altari de Betferkerca ius libertatis, ea conditione, quod monachi inibi constituantur.« Subsignarunt inter alios Berthulphus prepositus, Robertus Castellanus, et Lambertus Nappin, tres fratres Erembaldo patre prognati. Item memoratus Tagmarus de Stratis. Quo  artificio Bertulphus factus prepositus fuerit, explicat Galbertus num. 92 his uerbis: »Poterat reminisci Bertulphus, quomodo uiolenter intrusus et uiuenti preposito Ledberto, uiro honesto et propter Deum omnia patienti, superpositus, iniuste et contra Deum in templo Dei prelationem usurpasset,« etc. At Robertus castellanus Brugensis apud Sanderum lib. I Rerum Brugensium cap. 7, »signat litteras. Balduini  Nouiomensis ac Tornacensis episcopi, quibus ad annum 1096 altare de Oostburch cum capella ipsum respiciente, sita in Isendica, datur Blandiniensibus.« uerum quia Baldericus, Radbodone anno 1098 uita functo, creatus est episcopus, in assignato anno mendum est. Iterum apud Sanderum: »Alius, imo idem, Robertus castellanus Brugensis ad  annum 1109 signat litteras Roberti Hierosolymitani donationis cuiusdam facte cenobio Formissellensi. Idem anno 1101 confirmat priuilegia ecclesie S. Donatiani.« An recte? Meierus ad illum annum asserit priuilegia isti ecclesie a Roberto comite donata subsignasse. Erembaldum castellanum Brugensem cum Roberto filio, Athelardum Stratensem, aliosque. Galbertus num. 113 inter filios Erembaldi statuit Robertum post ipsum quoque castellanum secundo loco, et dein post ipsum Robertum asserit filium eius Walterum, castellanum tertio uicecomitatus loco heredem succesissse. Andreas Chesneus lib. II Probationum ad Historiam genealogicam familie Gandensis et Gisnensis, pag. 67, edidit partem litterarum  Balduini Securis Flandriarum comitis, quibus permutationem uille d'Oosterseele ab ecclesia S. Bertini pro aliis bonis factam confirmat anno 1113. Huic donationi subscripsit inter alios Walterus, castellanus Brugensis.

26. uerum eo admodum iuuene mortuo successit patruus eius Desiderius Haket, filius Erembaldi, ac frater Bertulphi prepositi. Hic litteris eiusdem Balduini pro ecclesia Formeselensi apud memoratum Chesneum, pag. 188, subscribit anno 1115 Haket castellanus Brugensis, uti aliis litteris in fauorem eiusdem ecclesie Formeselensis apud Chesneum, pag, 68, anno 1117, indict. X, Hachet castellanus Brugensis. Idem Chesneus, lib. II Probationum ad Historiam gencalogicam familie Bethuniensis, p. 19  edidit litteras Caroli comitis, quibus anno 1122, confirmauit priuilegia a decessoribus suis concessa uuluerico abbati S. Bauonis Gandensis ecclesie,« ubi inter testes est Haket castellanus de Brugis. Et sunt hec solius Haketi. Idem comes Carolus Bonus, eiusque buticularius, seu pincerna, Walterus cum Conone fratre dotant Aldenburgensem abbatiam, et diplomati ea super re XuI Kal. Augusti anno 1119, indictione XII, signato subscripserunt Bertulfus Brugensis prepositus, Desiderius Haket castellanus, et Lambertus Nappin tres fratres ac filii Erembaldi: item Thancmarus de Straten et Berenuoldus de Straten. Consule Mirei Notitiam, cap. 168. Dicto Berenuoldo nati uidentur Walterus de Straten et duo fratres eius, passim Thagmari nepotes dicti,  quod patre horum mortuo cum ipso degerent in dominio suo de Straten, uti ex sequentibus constabit. Mortuo etiam Lamberto Nappin, supererant filii Burchardus, siue Borziardus, aut etiam apud Anonymum Danum Fromoldus cognomento Borchardus, et Robertus, eidem Anonymo Lambinus Morunnater dictus. Ex Roberto, dein Castellano, nati sunt Walterus, quem castellanum in iuuentute diximus, et Albertus ac dein ex secunda coniuge Robertus passim puer dictus. Haic dominium fuit in Rauenscot in agro Brugensi »in defensionem ualde premunitum,« ut testatur Galbertus num. 47. At Borziardus domum, quam muniuit, habuit haud procul Straten, aut forte in dominio dominorum de Straten. Hinc odia, lites et bellice irruptiones inter utramque  familiam ceperunt, et quia, ut ait Galbertus num. 15, »Thancmari de Straten iuste parti comes fauebat; Berthulphus prepositus uniuersos milites pretio, potentia et petitione acciuit in auxilium nepotum suorum contra Thangmarum, et quidem quingentos milites armigeros et pedites infinitos induxit, ferramenta et secures iussit deferri,« etc. In hac oppugnatione domicilii Thangmari occubuit, teste Galberto num. 26, Robertus frater Borziardi, quem occisum suspicabantur ab Henrico de Locris, milite pro dominis de Straten. Quid actum sit de Alberto, quem tertium Bertulphi nepotem memorat idem Galbertus, num. 11, nusquam indicatur, ut uideatur etiam occu buisse, dum »cum copiosa et ualida manu  collecta  omnem fere incursant circa regionem, domos infringunt, mobilia queque diripiunt, pauperes exspoliant, quosdam suspendunt, plerosque in ferro trucidant,« et hec absente in Francia comite Carolo, qui Ipras reuersus, e sententia optimatum Flandrie munitionem Borziardi curat euerti, incendi et funditus destrui. Intercessores pro Borziardo admittit Brugas reuersus; nouam ei domum, sed alibi addicit, procul a Stratena possessione: »eo quod,« uti asserit B. Carolus apud Galbertum, num. 16, »usque tunc iuxta Thancmarum manens, nunquam nisi lites et seditiones cum rapina et cede ageret.« E quibus magna utriusque familie potentia colligi potest.

27. His peractis conspirant in necem Caroli comitis  sex principes factionis, quibus preerat suo concilio Bertulphus prepositus, erantque Guelricus siue Wlfricus, frater prepositi, et huius duo nepotes Burchardus, seu Buziardus, filius Lamberti Nappin, et Robertus puer, filius Roberti castellani, sed satis inuitus ab aliis attractus; tum Isaac prepositi consanguineus, Guilielmus uirouiacensis et Ingrasnus Esnensis. Ita cum Galberto Gualterus, num. 34. Meierus tres adiungit factionis principes Robertum et Lambertum Nappin, fratres Bertulphi, sed iam ante uita functos, et Guillielmum Lamberti filium, uerum hunc ob altum antiquorum scriptorum silentium non arbitramur unquam in rerum natura exstitisse, et solum in fabulosis Flandrica scriptis lingua Annalibus procreatam. Interempto die II Martii B. Carolo comite manu  impiissimi Borziardi, »eodem die, inquit Galbertus num. 35, excursum fecerunt traditores illi in hostes suos, scilicet contra Thangmarum et suos apud Straten et repererunt oppida eorum uacua et curtes uacuas. Nam audito scelere, quod factum est in morte comitis, timuerunt sibi, maxime quod defensorem suum perdidissent . . . Tunc traditores illi inuadentes tam oppidum quam curtem Thangmari, omnia arma et supellectilem intro diripientes simul cum maxima rapina pecudum et uestium rusticorum uille illius, atque sic rapina exercitata per totum diem in uespera redierunt.« Hec Galbertus, testis oculatus, asserit gesta in Straten, non, ut Meierus, in Orscampo, siue Oostcampo, procul inde, prope nouam fossam Gandensem.



§ u. Gesta utriusque familie Erembaldine et Stratiane post necem B. Caroli.


28. Accessit dein in defensionem Erembaldinorum, fratrum et nepotum suorum Desiderius Haket, castellanus Brugensis, quo duce suburbia a ciuibus munita fuisse tradit Galbertus, num. 46. Contra eos arma sumpsit »Geruasius, camerarius S. Caroli, et uII Martii obsedit oppidum Rauenschot in defensionem traditorum ualde premunitum, et uIII Martii Roberto puero, cuius oppidum erat, frustra contra obsidentes excurrente, destructum est Rauenschot igne et armis, et iuxta Brugas domus Wlfrici Cnop, fratris prepositi, qui mortem comitis iurauerat, combusta est.« Ita Galbertus, num. 47 et 48, qui dein tradit »Geruasium intra suburbium susceptum  IX Martii, traditores intra castrum obsedisse,« quod Brugenses expugnarunt XIX Martii, uti dein inferius S. Donatiani templum. Tunc teste Galberto, num. 74, »nepotes Thancmari de Straten in domo prepositi prefixerunt signa sua superbe et gloriose et potenter, et quidquid intus repererunt, quasi proprium possidebant, frumenta et uinum quod obtinuerant apud rus suum in Straten emiserunt. uerum ciues uas uini truncarunt, portas suburbii clauserunt, ut nemo aufugeret, clamantes Thancmarum et nepotes eius iure suspendi debere, eo quod eorum causa comes occisus, et prepositus et eius nepotes obsessi, et plures de ipsorum familia interfecti et morte turpissima damnati fuissent. Et obsessi castellanus Haket  et Robertus puer aliique ex turri altiore annuebant brachiis et manibus obsecrantes, ut inimicos illos perderent, quorum causa grauissimum nefas perpetratum: qui ita arroganter in domum prepositi conscenderant, signa uictricia affixerant, cum eo tempore, quo castrum expugnatum, dormirent domi et in rure suo,« scilicet in Straten, quo sub tutela principum abducti fuerunt. Captus 23 Martii Isaac consanguineus prepositi et suspensus. At 30 Martii Guilielmus Northmannus declaratus est comes Flandrie, a quo in locum Desiderii Haket  constitutus est 2 Aprilis castellanus Brugensis Geruasius. Dein 11 Aprilis Bertulphus prepositus Ipris suspensus, et 14 eiusdem mensis occupatum  est solarium templi S. Donatiani, eiusque turris dedita die 19, et sumptum supplicium 5 Maii, quando Wlfricus frater prepositi aliique XXuII complices e turri deiecti perierunt. Bursiardus dein supensus est, et Robertus puer Casleti capite plexus.

29. Anno sequente 1128 assumpto in comitem Theodorico Alsatii paulatim defecerunt Flandri a Guilielmo Northmanno: cui adheserunt Stratenses, etiam contra Brugenses qui 26 Martii pro excepto Theodorico »excursum fecerunt ante domum Thancmari. At postridie summo mane Thancmarus, et nepotes ipsius domum et mansiones proprias in Straten combusserunt, quia si hoc non fecissent, Daniel et Iuan cum suo Theodorico fecissent,« uti ea testatur Galbertus num. 151 et sequente. Ast »11  Aprilis nepotes Thancmari cucurrerunt super Brugenses apud Harenas, euocantes ciues ad militias faciendas: et 23 Aprilis nepotes Thancmari incenderunt domum Fromoldi iunioris in Berenhen, et 12 Iunii inconderunt domum uicinam castro Brugensi. At castellanus Brugensis Geruasius occurrens, cepit Walterum nepotem Thancmari, per quem occasio et causa seditionis et pugne totius originem habuit inter Borsiardum traditorem comitis Caroli et Thancmarum, Ciues uero Brugenses manus pre gaudio complosas conferebant, quod captus esset Walterus, qui caput et principium fuit totius mali terre nostre, pro cuius dolis Carolus consul traditus est, non quod ipse tradidisset, sed hostes suos Borsiardum et suos  ad tradendum compulisset.« Ita Galbertus num. 174, addens se »hec dicere secundum sensum uulgi, et secundum furorem animi illorum, qui modo captiuum Walterum prefatum suspendere  aut nouo et inaudito mortis fine dissipassent, si comes permisisset.« Dein 11 Iulii ut e uulnere conualesceret Walterus e captiuitate educitur, factis obsidibus duobus fratribus, quos 25 die eiusdem Iulii liberauit Walterus in captiuitatem reductus, ut plenius Galbertus narrat: e cuius uerbis »secundum sensum et furorem uulgi, Walterus de Straten, caput et principium totius mali« proclamatus, uidetur perperam principibus factionis Erembaldinorum annumeratus, et occasionem dedisse hos appellandi Stratenses aut Stratianos.

30. Mortuo ex uulnere adhuc eodem mense Iulio  Guilielmo Northmanno, pacificam Elandrie possessionem accepit Theodoricus Alsatius, a regibus etiam Francie et Anglie approbatam: qui anno 2 comitatus, Christi 1129, confirmauit donationes monasterio Aldenburgensi factas, quibus cum aliis subscripsit Thancmarus de Straten, qui eodem modo subsignauit litteras donationum eiusdem Theodorici comitis pro abbatia Quercetana anno 1130. uidendus Mireus in Notitia Ecclesiarum Belgii, cap. 139 et 168. »Erat Thancmarus, siue Tachmarus, uir potentia et diuitiis clarus, qui successione prolis carens, bonorum suorum Christum constituit heredem, ea conferens monasterio S. Andree: cuius deuotio in tantum creuit, ut ibidem monachatum professus, laudabiliter uixerit et sancte mortuus sit;« uti ea ex relatione  Henrici Zypei dicti monasterii S. Andree abbatis describit Sanderus in citata Flandria illustrata, pag. 292. Ex quibus constat hunc Thangmarum alium recte a nobis constitui a Themardo castellano Brugburgensi cum B. Carolo occiso. Apud eumdem Sanderum litteris dicti Theoderici Alsatii postmodum subscripsit Riquardus uander Straten, alter forsan fratrum Walteri uander Straten, de quibus supra egimus. Alius etiam Richardus dominus uander Straten anno 1230 uixisse traditur. Addit Sanderus toparchiam de Straten postmodum pertinuisse ad Costerios, Dudezelios, Halmalios, Ghistellanos. At Brugis didicimus nunc spectare ad principem Chimacensem etcomitem Middelburgensem.

 31. Hec de familia Stratiana dicta sufficiant; aliqua solum restant de Erembaldina seu proditrice dicenda. Paulus Aemilius asserit »nulli coniuratorum temperatum nec noxiorum modo morte piacula cesi comitis expetita, sed quicunque aliqua necessitudine eos contingebant, atque adeo paulo notiores, aut ferro pulsos, aut metu uoluntarium sibi exsilium longinquumque constituisse, finitimis eos detestantibus, exsecrantibusque.« Meierus addit »apud quosdam memorie proditum, partem horum parricidarum patria extorres peruenisse in Hiberniam, permissuque regis Angli, quamdam ibi coluisse insulam, nomine Gerinam, ibique in tantam excreuisse gentem, ut ipsi aliquando regi ausi sint rebellare. In Flandria diruta fuere funditus eorum edificia, adempta in  perpetuum restituendi potestate. Agri possessionesque uniuerse grauissimis damnate tributis, exsecrata damnataque in eternum progenies.« Hec Meierus, aliique eum secuti: que nobis plane improbantur, uti constat ex supra dictis de Guilielmo Iprensi filio Philippi comitis, sed res clarissima fiet in Desiderio Haketto castellano Brugensi, fratre Bertulphi prepositi, et patruo Burchardi seu Bursiardi. Hic mox, atque B. Carolus fuerat interemptus, »in eius domum cum suis ad eam obtinendam conscendit,« et fratrum nepotumque, atque aliorum coniuratorum protectionem tutelamque suscepit: dein »claues omnes B. Caroli de domo, de scriniis et cistis que in domo erant, cum aliis uiolenter extorsit, et in suam potestatem redegit,« Que primo  die facta narrat Galbertus num. 26 et 36. Cum aliis dein intra burgum inclusus obsessusque in tanto aliorum odio fuit, ut »quidam ex curte eius nomine Robertus, cursor et seruiens eius, interceptus fuerit in medio fori occisus et in paludes attractus.« Admitti etenim ab Aldenburgensibus in nouum comitem non potuit Guilielmus Northmannus, quin promitteret et ipse et rex,« Haket castellanum et reliquos traditores nunquam deinceps heredes fore in comitatu Flandrie,« que apud eumdem Galbertum n. 51 et 89 leguntur. Impetrata interim ab obsessis fuit alloquii facultas, in qua perorauit Haketus pro omnium liberatione, reis efflagitans perpetuum exsilium, sibi uero, Bertulpho preposito et Roberto puero, quos secum innocentes uolebat, plenam securamque  libertatem. Respondit nomine multitudinis obsidentis Walterus miles, ac nemine excepto omnes reos probauit: »Itaque deinceps, subiungebat, fidem et hominia, que hactenus uobis seruauimus, exfestucamus, damnamus, abiicimus. Finita responsione omnes arreptis festucis, exfestucauerunt illorum obsequium, hominium, fidem et securitatem.« Ita Galbertus num. 64 et 65. At »Kalendis Aprilis, uti asserit num. 86, feria sexta in die Parasceue castellanus Haket a turri euasit solus, et transiuit apud Liswega, et ibi latuit cum filia sua, quam ibidem duxerat olim miles magni generis et diuitiarum plenus. Exspectabat enim ille fugitiuus quid deinceps ageret.« Postridie »in sabbato sancto Pasche« in  huius locum »constitutus est Geruasius Castellanus in castro Brugensi.«

32. Memoratus miles uocabatur Walterus Crommelin, siue Clomliin: qui contra Guilielmum Northmannum primum suppetias attulit Burgensibus, teste Galberto num. 149, qui et gener Haket et filius Robertus superstites tempore Theoderici Alsatii fuerunt, et pacificam rerum suarum possessionem detinuerunt. Cuius rei illustria duo testimonia exhibet Andreas Chesneus in Probationibus ad librum II Historie Genealogice familiarum Gandensis et Gisnensis. Hic cum pagina 70 protulisset litteras Theoderici Alsatii, quibus possessiones abbatie Gandensis S. Petri confirmauit, ista pag. 71 subiungit: »Littere alie Theoderici comitis Flandrie, quibus curat sopire  et penitus decidere, presentibus precipuis baronibus suis, querelam inter abbatem S. Petri et Haketum quondam castellanum Brugensem, super eo quod intra ambitum parochie que dicitur Liflinga, prefata ecclesia ex antiquo Bercenas super littus maris possidet, quibus per maris alluuionem noua quedam terra conglutinata est et concreta. Hec acta sunt sub sigillo et signo predicti comitis Theoderici. Testes Iuanus de Alost, Daniel de Ternemunda, Gerardus de Oldenarde, Wenemarus Castellanus Gandensis, Balduinus de Belle, Euerardus de Gant, Christianus de Gistella. Actum Brugis anno uerbi incarnati 1133.« Hec ibi. Ex nominatis baronibus Iuanus de Alst, Daniel de Tenremunda et castellanus Gandensis, cum suo singuli milite obsederant a 10  et 11 Martii burgum Brugense, et cum aliis »exfestucauerant Haketi castellani aliorumque obsequium, hominium, fidem, et securitatem,« et modo iidem barones querelam de certa possessione Haketi sopiunt et decidunt cum comite suo Theoderico. Qualia de Haketi filio et genero adduntur apud eumdem Chesneum eadem pag. 71 his uerbis: »Littere eiusdem Theoderici comitis Flandrie, quibus sopit querelam que erat inter Giselbertum abbatem S. Petri Gandensis et Robertum filium Haketi quondam castellani Brugensis et Walterum Crommelin generum eius super terra in Testrep et decima de Grede. Signum Theoderici comitis, et S. Iwani de Alost, S. Danielis de Tenremonde, S. Gerardi de Aldenarde, S. Rasonis buttellarii, S. Theoderici camerarii, S. Michelis  constabularii, S. Wenemari castellani Gandensis, S. Ghisleberti castellani de Berghes, S. Balduini castellani de Lens, S. Walteri de Niuella, S. Balduini de Belle, S. Geruasii de Ythelhem, S. Euerardi de Gandt, S. Walteri Grommelin. Actum hoc Brugis uerbi incarnati anno 1133, indict. XI, regnante rege Ludowico in Francia, Theoderico principante in Flandria, anno sui principatus uI.« Hec ibi. In memorata superius donatione eiusdem comitis Theoderici anno 1130 abbatie Quercetane, subsignauit idem Haketti gener Walterus Clomliin.

33. Plura omittimus congerere, cum ex his satis colligamus sub Theoderico comite factam fuisse , siue oblitterationem iniuriarum et preteritorum in perpetuum obliuionem: neque exsecratam  damnatamque in eternum mansisse eam progeniem, uti ex fabulosa formula proclamationis, que pre foribus templi legitur, conati fuere probare, Meierus, Marchantius, Lernutius; et hic quidem, quod die ueneris fingeretur comes occisus, refert eam exsecrationem solitam fieri »prima ac secunda die ueneris mensis Martii.« At quia ex Gualtero et Galberto aliisque antiquis scriptoribus B. Carolum die secundo Martii et feria quarta interemptum fuisse certo constabat, damnatio sexto Nonas Martii cepta diuulgari, et si Meiero credatur, ad tube cantum, at per cornicinem exsecrari progeniem scripsit Marchantius. Que omnia uiso hoc scripto melius omittentur, cum Deus prima ueritas tot confertis mendaciis non  honoretur.



§ uI. Series castellanorum urbis Brugensis et prepositorum S. Donatiani, ad hanc historiam spectans, recte ordinata.

34. Quia posteriores scriptores nullam fere notitiam habuerunt castellanorum et prepositorum Brugensium, de quibus iam egimus, eorum repeto catalogum; et fuerunt castellani Boldrannus sub Balduino Insulensi circa annum 1050; Erembaldus per annos quadraginta et plures; Robertus eius filius; tum Walterus dicto Roberto natus; Desiderius Hakettus, Erembaldi etiam filius, quo deposito Geruasius camerarius B. Caroli, et hoc defuncto Radulfus, qui et Geruasius de Pret, subscripserunt anno 1143 litteris Theoderici comitis pro ecclesia S. Marie  Trunchinensis. An hic secundus Geruasius fuerit prioris filius, num potius posterioribus occasionem aberrandi dederit dum illum de Pret cognominant, relinquimus aliis excutiendum. Degebat inter uiuos eodem tempore Geruasius de Ythelhem, iam ante relatus. Sandero castellanus Geruasius, de Brugis cognominatur, quod etiam non admittimus. Nam idem Sanderus lib. I Rerum Brugensium, cap. 7, dum antiquos castellanos Brugenses proponit, magnam inscitiam seriei ostendit: Boldrannum ignorauit, Robertum preponit Erembaldo, et iterum tanquam alium subiungit, imo filium fuisse Erembaldi non prodit: uti neque huius filium statuit Walterum, cui recte subiungit Haket, sed quis fuerit siletur; sed pessime illo subnoto ad annum 1120 statuitur  Arnulfus de Nielles uel castellanus uel castellanorum Brugensium affinis, memoratus in litteris Manassis comitis Gisnensis et Emme uxoris. Litteras illas edidit Chesneus in ante indicatis Probationibus, pag. 39, sed Arnulpho aliisque testibus omissis. At mox pag. 40 et 41 inter testes profertur Arnulphus, siue Ernulphus, de Nieles ad annum 1120 et 1128, nulla prorsus addita aut dignitate castellani aut affinitate cum castellanis. uerum excluso Arnulpho fuisse Brugensium castellanum Desiderium Hakettum ab anno 1115 ad annum 1127 ex supradictis certissimum est: cui tunc deposito successit Geruasius, et huic defuncto Radulfus.

35. Indicauimus etiam ecclesie Donatiane prepositos Erkenbertum, Rainerum, Ledbertum et Bertulphum:  in cuius locum infra apud Galbertum num. 120 substituitur Rodgerus, anno 1157 mortuus, uti ipsi in choro S. Donatiani in sepulcrali lapide legimus. Interim Sanderus lib. II Rerum Brugensium, cap. 1, et ex eo Sammarthani tomo II Gallie Christiane in episcopis Brugensibus ineptam seriem, licet »accurate collecta« dicatur, proponunt, et omisso Ledberto adhuc octo enumerant: et sunt hi: Erkenbertus, Rainarius, Bertulfus, Guido cancellarius, Bertulphus, Rodgerus, Arnulphus Stratensis, Rogerius. Ex his unus idemque est qui aliis interpositis ut diuersi nominantur Bertulfus, et littera una mutata Bertulphus ac Arnulphus Stratensis, »quando Carolus Bonus fuit trucidatus;« item unicus est Rodgerus et Rogerius, perperam distincti: et ultimi  obitus non debuit referri in annum 1147, cum decem annis serius mortuum fuisse inscriptio sepulcralis indicet. Interponitur Guido cancellarius, quia »subsignauit fundationi Roberti Hierosolymitani facte anno 1105 abbatie S. Andree.« uerum non uidentur litteras fundationis legisse, quas subsignasse Bertulphum prepositum cum duobus fratribus supra diximus. Hugo cancellarius de Rogia subscripsit ad annum 1130 donationi monasterio Aldenburgensi facte, non tamen ideo inter prepositos Brugenses numerandus, etiamsi nullus prepositus reperiatur donationem subsignasse, que uideri potest apud Mireum in Notitia Ecclesiarum Belgii, cap. 139.



§ uIII. Cedes B. Caroli, ex Actis Ludouici Grossi regis Francorum, auctore Suggerio abbate.


36. »Egregie factum, quo nobilius ab adolescentia sua usque ad uite limitem nullum perpetrauit, uitando fastidium, cum multa egeat, breui narratione memorare non quomodo, sed quid fecerit, significantes proposuimus. Famosus comes uir potentissimus Carolus, de amita domini regis Ludouici, Danorum regis filius, cum successisset iure consanguinitatis fortissimo comiti Balduino, Hierosolymitani Roberti filio, Flandrie terram ualde populosam tam strenue quam diligenter administrabat: Ecclesie Dei illustris defensor, eleemosynarum liberalitate conspicuus, iustitie tutor insignis. Qui, cum debitor  honoris adepti, potentes quosdam, genere humiles, opibus elatos, dominio eius lineam consanguinitatis absentare superbe innitentes  iudicio curie conuenienter satis repeteret; ipsi, uidelicet Brugensis ecclesie prepositus et sui, uiri superbissimi et famosi proditores, crudelissime ei insidiabantur. Cum igitur quadam die Brugas uenisset, summo mane ecclesie Dei assistens, pauimento prostratus, librum orationum manu tenens orabat: cum subito Buchardus quidam, nepos prepositi prefati, satelles truculen us, cum aliis de eadem sceleratissima radice, et aliis traditionis pessime complicibus oranti, imo Deo loquenti tacite retro cedit, et caute gladio euaginato collum terre prostratum comitis suauissime tangens, ut  paululum erectum ferientis gladio se inopinate dirigeret, ensem ei applicans, uno ictu impius pium, seruus dominum sceleratissime detruncat. Qui autem astabant necis impie cooperatores, sanguinem eius si ientes, tanquam canes in relicta cadauera debacchantes, innocentem laniare gaudebant, summopere gloriantes, quod opere complere potuerant, quem conceperant dolorem, et quam pepererant iniquitatem. Et apponentes iniquitatem super iniquitatem, utpote malitia sua excecati, quoscunque castellanos, quoscunque nobilioris comitis barones, siue in eadem ecclesia, siue extra in castro offendere poterant, infelicissimo misere mortis genere imparatos, nec confessos trucidabant. Quibus tamen prodesse ualde arbitramur, quod pro fidelitate domini  sui taliter mactati in ecclesia orantes sunt reperti, cum scriptum sit: »Ubi te inuenero, ibi te iudicabo .«

»Comitem uero truces in ipsa ecclesia tumulantes  ecclesiam ipsam speluncam latronum statuentes, tam ipsam quam comitis domum ecclesie inherentem muniuerunt, et quibuscunque paratis uictualium alimentis, et seipsos exinde protegere, et terram sibi allicere summa superbia deliberant. Tanti igitur et tam scelerati horrore facti attoniti, qui his non assenserant, Flandrie barones lacrymabiles exsequias persoluentes,  notam proditionis euitant, dum hoc domino regi Ludouico, nec ei tantum, sed fama uolante per uniuersum orbem denuntiant. Rex autem, et amore iustitie et consanguinitatis affectu, in ultionem tante proditionis excitatus; nec regis Anglici, nec comitis Theobaldi guerra detentus, Flandriam animosus intrat, ut nequissimos atrocissime perdat, toto animi et operis nisu exestuat. Comitem Flandrie Guillelmum Northmannum, filium Roberti Hierosolymitani Northmannie comitis  constituit. Ut autem Brugas descendit, non ueritus terre barbariem, nec fedam proditoris consanguinitatis lineam, ipsos proditores in ecclesia et turre obsessos coarctat; uictualia preter sua, que diuino nutu eorum etiam usui importuna  repugnabant, prohibet. Ut autem fame, peste et gladio aliquantisper eos contriui, ecclesiam relinquentes, turrim tantum ut eos turris retineret, retinuerunt.«

37. »Iam ergo de uita eis desperantibus, cum iam in luctum uerteretur cythara eorum, et organum eorum in uocem flentium, nequissimus Buchardus sociorum consensu, fuga lapsus, terram exire uolens, nec ualens (sola iniquitate propria prohibente, in firmitate cuiusdam amici et familiaris reuersus, interceptus regis imperio, exquisito misere mortis genere alta rota superligatus, coruorum et alitum rapacitati expositus, desuper oculis defossus, et tota facie dilaceratus, inferiorum sagittis et lanceis et iaculis millies perforatus, miserrime interfectus, in  cloacam proiectus est. Bertoldus uero, caput iniquitatis, cum similiter effugere decreuisset, cum huc illucque satis licenter deambulasset, sola superbia reuersus , etiam capitur, et regis arbitrio expositus, merita et miserrima morte est damnatus. Furcis enim cum cane suspensus, quoties canis percutiebatur, in eum iram retorquens, totam faciem eius masticando deuorabat: aliquando etiam, quod horribile dictu est, stercorabat, sicque miseram uitam, miserior miserrimo, morte perpetua terminauit. Quos autem in turre incluserat, multis angustiis ad deditionem cogens, sigillatim unum post alium coram sui fractis ceruicibus deiecit. Quemdam etiam  eorum, Isaac nomine, timore mortis in monasterio quodam tonsoratum, demonachatum patibulo affixit. Potitus itaque Brugensi uictoria rex cum suis, Ipram peroptimum castrum contra Guillelmum Bastardum, proditionis fautorem, ut et in eum ulciscatur, accelerat. Brugenses tam minis, quam blanditiis, directis ad eos nuntiis allicit. Dumque Guillelmus cum trecentis millitibus ei obuiat, altera pars regalis exercitus in eum irruit, altera ex obliquo alia porta castellum audacter occupat, eoque retento Guillelmum a tota Flandria exheredatum exterminat. Et quia proditione ad possidendam Flandriam aspirauerat, merito in tota Flandria nichil obtinuit. His ergo, et diuersis ultionum modis, et sanguinis multi effusione lota et quasi rebaptizata Flandria, Guillelmo  Northmanno comite constituto, rex in Franciam, Deo auxiliante, uictor remeauit.«

38. Dicitur amita Ludouici regis, mater B. Caroli Adela, soror uterine Berthe filie Florentii primi comitis Hollandie, que nupta Philippo I regi Francorum, peperit illi dictum Ludouicum. At Gertrudis mater Berthe mortuo primo suo marito Florentio comite, iterum nupta fuit Roberto Frisoni, ex qua hic genuit Robertum iuniorem Hierosolymitanum,  Aderam matrem B. Caroli et Gertrudem matrem Theoderici Alsatii, dein comitis Flandrie. Ceterum que de cane adduutur in supplicio Bertulphi, ita narrat Galbertus num. 94: »Iprensium turba furens in mortem prepositi canis uiscera contorserat circa collum eius, et os canis ad os eius uitalem spiritum exspirantis opposuerunt, equiparantes cani ipsum et facta ipsius.«





uITA PRIOR AUCTORE GUALTERO ARCHIDIACONO ECCLESIAE MORINORUM.




PROLOGUS.

 Domino suo et Patri merito sanctitatis, totius reuerentia deuotionis excolendo, IOANNI  sancte Taruanensis Ecclesie episcopo, frater GUALTERUS, dignationis eius inutilis seruus, debitum omnimode subiectionis obsequium.

1. Precepit humilitati mee auctoritas reuerenda paternitatis uestre, ut, quia his nostris temporibus horrenda nimis a nefandis hominibus in partibus istis perpetrata sunt crimina, uniuerso mundo exsecrabilia; et in ultionem eorumdem formidanda multum diuine iustitie eminuerunt iudicia, pro eorum immanitate equissima retributionis lance ponderata: et hec omnia quantum preteritis generationibus inaudita, tantum presentibus mirabiliora, sicut gesta sunt, cuncta stylo percurram, et ad notitiam  posterorum scribendo transmittam. Que omnia ideo scribi, et scripto futuris temporibus manifestanda seruari, decreuit prouidentia uestra, ut eis lectis uel auditis, et boni, tanta superni Iudicis equitate considerata, in amorem ipsius ardentius excrescant; et mali, tam terribili diuine ultionis iudicio cognito, per timorem ipsius a sua se prauitate compescant. Accessit etiam uestre iussioni, domini Goscelini decani et fratrum nostrorum amica mihi et omni cum honore semper suscipienda petitio: cui in cunctis Deo placitis obtemperare feruente opto desiderio. uestre igitur sanctitatis auctoritate et fraterna cogente caritate, aggrediar  quod iniungitis agere: uirtute magis fretus obedientie, quam eius, quam nondum adeo, ut id audere debeam assecutus sum, litteralis scientie.

2. Conabor autem, quia etiam sic placet uobis, omni neuo falsitatis et uulgaris incerto opinionis euitato, simplici tamen, ut potero, que acta sunt narratione referre: quatenus et superfluis uerborum phaleris, et rhetoricorum ornamentis colorum exquirendis minus intentus, fastidiosam sic caueam prolixitatem, ut nec nimie breuitati studens, eorum, quas uel ipse uidi, uel uirorum ueracium testimonio indubitanter cognoui, rerum lectoris cognitioni duntaxat necessariam occultare inueniar ueritatem  .  Et, ut facilius elucescat omne quod dicitur, totam sequentis seriem opusculi, compendiosis comprehensam titulis, numeris singulorum pagine prefixis, disposui designare: quo uidelicet lectori ceca quodammodo pagina tedium nequaquam pariat, et ad inueniendum quod queritur expeditior aditus pateat. Quod si singula naturali non perstrinxero ordine, lectorem precor nequaquam id moueat; sed et posteriora cum se intulerit, opportune aliquando anticipando premittere, et priora liceat ordine artificiali quandoque recapitulando subiungere: dum tamen, ubi exegerit ratio, satis appareat, quid quo gestum sit tempore.



INDEX CAPITUM.


    CAP. I. De tempore et loco mortis Caroli.
    CAP. II. De martyrio patris eius, et morte fratris eius, et primordiis uirtutum Caroli.
    CAP. III. Memoria probitatis Roberti iunioris.
    CAP. Iu. De reuersione eius ab Hierusalem et morte.
    CAP. u. De prouectu filii eius Balduini.
    CAP. uI. De defectu eiusdem et sepultura.
    CAP. uII. De substitutione Caroli.
    CAP. uIII. De tempestate guerrarum oborta.
     CAP. IX. De eadem auxilio Dei sedata.
    CAP. X. De mansuetudine eius, et aliorum elatione.
    CAP. XI. Qualem se correptoribus et subditis exhibuit, et pauperibus.
    CAP. XII. De seueritate eius erga superbos ac barbaros, et sagacitate in causis.
    CAP. XIII. De peruersorum malitia aduersus eum excitata.
     CAP. XIu. De preposito Brugensi, et domesticis eius.
    CAP. Xu. De calumnia seruilitatis.
    CAP. XuI. De inimicitiis Burchardi et Tangmari.
    CAP. XuII. De conditione treugarum et infractione earum
    CAP. XuIII. De querela Tangmari et contumelia prepositalium.
    CAP. XIX. De rapina prepositalium absente comite.
    CAP. XX. De reuersione comitis et uindicte deliberatione.
    CAP. XXI. De destructione munitionis Burchardi.
    CAP. XXII. De legatis a preposito ad comitem missis pro Burchardo.
    CAP. XXIII. De furore prepositi, et suorum, et nequitia legatorum.
    CAP. XXIu. De coniuratione eorum, et quod comiti non potuit persuaderi.
    CAP. XXu. De eleemosyna comitis, et oratione ac interfectione.
     CAP. XXuI. Comparatio sceleris perfidorum et sceleris Iudeorum.
    CAP. XXuII. Commendatio martyrii comitis.
    CAP. XXuIII. De morte castellani et filiorum eius et Gualteri.
    CAP. XXIX. Prepositales corpus eius alibi decernunt tumulari.
    CAP. XXX. De contracto sanato.
    CAP. XXXI. De populi ueneratione et prepositi obduratione.
     CAP. XXXII. De sepultura corporis eius.
    CAP. XXXIII. De obsidione Brugensium.
    CAP. XXXIu. De fuga Isaac et latebra eius.
    CAP. XXXu. De uulgatione eius, et monachatu, et captione, et interitu.
    CAP. XXXuI. De obsidione aucta, et munitione irrupta.
    CAP. XXXuII. De effugio prepositi et latibulis ipsius.
    CAP. XXXuIII. De proditione eius et morte.
    CAP. XXXIX. De pugna Guidonis et amborum irrisione.
    CAP. XL. De fuga Burchardi, et miraculo in naui.
    CAP. XLI. De proditione ipsius
    CAP. XLII. De comprehensione eius et patibulo et morte.
    CAP. XLIII. De perturbatione post mortem comitis et pace.
    CAP. XLIu. De aduentu regis et ordinatione comitatus.
    CAP. XLu. De impedimentis regie dispositioni obuiantibus, et comitis processibus.
    CAP. XLuI. Brugensium deditio, et miraculum in alimentis,  et ecclesie purgatio.
    CAP. XLuII. De miraculo in corpore comitis ostenso, et eo tumulato.
    CAP. XLuIII. De expeditione regali, et traditione Yprensi.
    CAP. XLIX. Guillelmus capitur, Ypra incenditur, Flandria subigitur.
    CAP. L. De supplicio dedititiorum Brugensium.
    CAP. LI. De improbitate Ingrasni, et fuga
    CAP. LII. De Guillelmo uirouiaceusi, et fuga eius.
    CAP. LIII. Conclusio libelli.





PARS I. Acta B. Caroli in iuuentute sub Flandrie comitibus Roberto Frisio, et Roberto iuniore: iter Hierosolymitanum.


 3.  Anno itaque uerbi incarnati 1127, indictione u, sexto Nonas Martii, terre nostre pace sublata, quiete turbata, deleta honestate, exstincta omni fere felicitate mortalium; guerrarum, laborum, turpitudinum, et totius infelicitatis detestabile cepit exordium. Eodem enim ipsius anni die, in unius uita multorum uite periclitate: et ex unius indebita morte, multorum iusto Dei iudicio mortes debite terribili quadam generatione sunt propagate. Tunc namque, secundum prophetam , in memoriam rediit iniquitas patrum nostrorum in conspectu Domini, et antiqua peccata nostra noua ceperunt ultione feriri: ut, in cuius manu post Deum hactenus constiterat salus populi, eo de medio  sublato, manifeste daretur intelligi quod diuini iam in publicum prodiret censura iudicii, que prius latuerat in occulto prescientie Dei. Ipso enim die in  plurimorum perniciem exsecrabili quorumdam scalere interfectus est Brugis in ecclesia S. Donatiani Carolus comes Flandrie, filius Canuti martyris  ,  regis quondam Dacie  , et Adele regine, quam postea duxit uxorem Rogerius dux Apulie. Ut autem interfectionis eius occasionem, et celestis uindicte animaduersionem, in mortis eius auctores terribiliter exertam, euidentius possimus ostendere, narratiuncule nostre exordium paulo superius libet repetere.

4.  Pater ergo ipsius rex predictus, postquam suorum perfidia, in ea, ad quam timore mortis confugerat, occisus est ecclesia  , Domino per eum operante signa et prodigia, inter martyres computatus apud Dacos, ex tunc et hactenus in magna ueneratione est habitus. Regina uero cum hoc filio suo paruulo ad patrem suum Robertum  ,  strenuissimum marchionem  , Roberti  quondam Francorum regis ex filia  Adela nepotem, cognomento  Frisonem, et matrem nobilissimam Gertrudem  clara  Saxonum stirpe progenitam, in Flandriam reuersa; ibique aliquando tempore morata, memorato duci  Rogerio a parentibus est nuptum data. Cui et filium nomine  Guillelmum peperit, qui patri defuncto in ducatum successit, et honorem acceptum, morum ingenuitate ac strenuitate, multipliciter nobilitauit. Sed audito unici sui germani exitu, primum quidem inconsolabiliter dolore, deinde etiam ipse cepit lethaliter languere. Qui, ut se periclitari cognouit, Salernitanum archiepiscopum  et Troianum episcopum aduocauit, atque quod antea, dum incolumis esset, fecerat, eorum quoque testimonio desiderans confirmari, quidquid mobilium uel immobilium in terra possidere uidebatur; beato apostolorum principi Petro,  eiusque uicario sanctissimo pape Honorio  , ex cuius ore sacro hoc ipsum frequenter audiui, iure perpetuo possidendum delegauit, ac deinde in confessione Domini ab hac luce migrauit  .

5. Hic autem noster Carolus annis pueritie transactis adultus, postquam militie cingulum accepit, Hierusalem sanctam  sepulcrum Dominicum uisitaturus, deuotus adiuit; ibique aduersum paganos fidei nostre inimicos arma ferens, Christo Domino aliquanto tempore strenue militauit, et ei, cui pre omnibus seruiendum esse prudenter aduertebat, suorum primitias laborum et actuum dedicauit: mox diuina ordinante dispositione, ad auunculum suum Robertum iuniorem marchionem  , in Flandriam reuertitur, et ab illo eo, quo talem iuuenem  decebat, honore suscipitur.

 6.  Cuius gloriosi principis quia mentionem nunc incidenter fecimus, opere pretium uidetur esse ut quedam eius uirtutum insignia uel breuiter commemoremus. Hic est enim Robertus ille comes inclytus, superioris Roberti Frisonis filius, qui audito illo sancti et omnium sanctorum memoria recolendi  Claremontensis concilii decreto, de uenerabili scilicet Dominice passionis et resurrectionis loco a paganorum manibus eruendo, et Christiane fidei uindicando; continuo uxorem et liberos, postremo cuncta que in mundo possidebat, Christi Domini seruitio postponenda, euangelice doctus iudicauit, et crucis eius in humeris baiulando insignia, ac ipsius etiam corporalia qua poterat sequendo uestigia, illud apostolice sedis mandatum tota fidei  adimplere constantia, cum  aliis quos eadem inspirauerat gratia, alacriter properauit. In qua expeditione, et urbium terre illius, presertim  Antiochie et sancte  Hierusalem expugnatione, innumera fortitudinis et probitatis sue preclara dedit indicia: quorum nonnulla illa, que de gestis Francorum Hierusalem pro Christo expugnantium scripta est, comprehendit historia. Ex qua ad laudem eius hoc solum his satis est commemorari, quod ob inuincibilem animi constantiam ab ipsis quoque Arabibus ac Turcis  Georgii filius scribitur appellatus.

7.  Igitur incredulis nationibus manu Domini ualida debellatis, et in sancta ciuitate Arnulfo patriarchatus honore, Godefrido duce regni diademate  sublimatis, Domino  prosperante in propria  remeauit, et terram suam reliquo uite sue tempore magna insignis modestia feliciter gubernauit.



PARS II. A Balduino comite, Flandrie oblata B. Carolo, eiusque susceptio.

8.  Post prelibatam autem Caroli nostri susceptionem breui tempore euoluto, in Francia apud urbem Meldorum paucis diebus agrotans obiit,  et in monasterio B. uedasti, ciuitate Atrebatum magno cum luctu uniuersorum sepultus, filium suum, quem ex nobilissima coniuge sua Clementia  susceperat, Balduinum adolescentulum heredem reliquit. Qui non multo post a rege Ludouico  muneris militaris et paterne hereditatis donum  adeptus, domini Caroli precipue consiliis usus et institutionibus instructus, ad tantam fortitudinis et strenuitatis eminentiam in breui excreuit, ut omnibus probitatem eius attendentibus appareret mirabilis, et finitimis quibusque non solum comitibus ac ducibus, sed ipsis quoque regibus omnino fieret formidabilis. Cuius sicut uirtus supra modum etatis eius subitaneis incrementis enituit, sic occulta Dei dispositione ceptis eius obuiante, diu durare non potuit. Eo enim tempore Guillelmum  exheredatum, filium scilicet Roberti  comitis, filii Guillelmi regis Anglorum, cognomento Pileati  ipsum, inquam, Guillelmum adolescentem in sui tutelam patrocinii susceperat, et armis eius militaribus instruxerat: Et, quia ei hereditatem suam Northmanmam,  patruo ipsius, qui eam post patris ipsius captionem obtinuerat, totis renitente uiribus restituere proposuerat, grauibus eam et crebris incursionibus infestabat. Cuius iam partem magnam cum oppidis et munitionibus sibi subegerat; reliquam fere omnem, ipso rege Henrico nec armorum fortitudine nec opum amplitudine defendere ualente, gladii sui timore mirum in modum contremiscere cogebat. Sed uere, ut ait Propheta, »Non est fortitudo, non est consilium contra Deum :« uere solus potens est, qui omnium potentiam quando uult et quomodo uult, annichilare potens est.

9.  Cum enim tanta ageret et multo maiora disponeret, scuto ipsius, ut aiunt, ictu aduersi cuiusdam militis fronti eius eliso, et ex ipsa  illisione modico in eo, quo salutiferum crucis signum imprimi consueuerat, loco, tumore oborto, totum illud tante potestatis, quod quasi in montem magnum tam cito excreuerat, culmen citius detumuit et sicut fumus ad modicum parens euanuit. Nam medicorum cura quotidie in peius proficiente egrotare cepit et tandem in uilla Rosilaria  monachatus habitum summa cum deuotione humilique supplicatione adeptus, cum illo, quo circiter decem mensibus fatigatus fuerat languore, anno Domini 1119, Xu Kal. Iulii uita defecit, et ad monasterium S. Bertini  delatus, cum immenso omnium procerum terre fletu et miserabili planctu, ante altare sancte crucis tertio decimo Kal. eiusdem mensis sepulturam accepit.

10.  uerumtamen, quamuis matre sua  cum quibusdam aliis assentientibus ob amorem Guillelmi  filii comitis Philippi  , filii prelibati Roberti Frisonis (qui neptem ipsius comitisse uxorem [ plurimum renitente, antequam ab hac luce migraret, hunc uirum gloriosum, de quo agere proposueramus, Carolum, cuius probitatem prius et industriam in multis sepe probauerat, sibi ipse  instituerat, eique rerum omnium summam regendam ac disponendam tradiderat: cui etiam prius nobilem puellam Margaretam  , Rainaldi comitis Claremontensis filiam, matrimonio copulauerat, et comitatum Ambianensem  cum castello Incrensi  donauerat. Que omnia non tam illius iuuenis quam superni Iudicis estimauerim gesta ordinatione: qui iuuenilis animi et maturis consiliis minus idonei uoluntatem, qui uoluit, occulta sua inclinauit inspiratione. Scriptum quippe est »Cor regis in manu Domini et quo uoluerit inclinat illud.«   Nisi enim hec ita fieri diuini decretum arbitrii ordinasset, nequaquam apud illum talem animum unius dilectio trium et hoc matris et consobrini ac consobrine amori preponderasset. Quod etiam consequentium signis euentuum euidentissime declaratum est. Nam quis, rogo, tantos bellicarum fluctus procellarum contra eum enormiter exaltatos tanta uelocitate deiecit, nisi qui huius hominis ministerio ad tempus tranquillitati prouidere uoluit eorum quos fecit? Unde Psalmista: »Statuit procellam eius in auram et siluerunt fluctus eius .«



PARS III. B. Caroli animus generosus, in malos seuerus, in bonos et miseros beneuolus, maxime tempore famis.

11.  Etenim, postquam eo, quo premissum  est ordine, istius gubernacula terre regenda suscepit, continuo Clementia comitissa, pretaxatam ob causam ceca stimulata inuidia, Louaniensi  duci quorumdam etiam procerum terre sibi suffragante  perfidia, matrimonii federe se sociauit: et pactum concordie, quod inter Carolum et eam filius eius marchio Balduinus in ultimis agens composuerat, dissipauit, ac marito sibi cum comite Montensi  annuente, et rege Francie Ludouico, occulte tamen, ut a multis putatum est, ceptis eius fauente, de finibus Flandrie, cuius circiter duodecim oppida tunc ipsa tenebat, eum expellere parauit. Hugo  quoque comes S. Pauli, cognomento Campus auene, hac sue malitie exercende opportunitate perspecta, antiqua et inueterata prius contra eum odia renouare, et partes sibi terre contiguas incursare, et tam incendiis quam rapinis uehementius solito cepit more suo omnia deuastare.

12.  His ergo omnibus in exterminium  eius unanimiter conspirantibus, et seuos guerrarum tumultus circumquaque in perniciem nostre gentis excitantibus, ipse, qui occulto sue uirtutis iudicio dissipat consilia gentium, reprobat autem cogitationes potentum, et reprobat consilia principum, prospexit de excelso sancto suo: »Dominus de celo in terram aspexit, ut audiret gemitus compeditorum, et solueret filios interemptorum .« Fideli namque suo Carolo, et contra eos bellandi imperterritam confidentiam, et uniuersos debellandi insuperabilem propitius concessit potentiam. Omnis enim ille bellorum circumfrementium strepitus, quanta suscitatus fuerat superbie feritate tanta in breui repressus est uictorie celeritate. »Mirabiles siquidem elationes maris, mirabilis in altis Dominus.  .« Neque enim tam mirandum arbitror, quod tantorum motus principum, et eos pertinacissime insurgentes in breui represserit, quam quod uniuersis illis, absque omni fere sanguinis effusione,  summum sui terrorem incusserit; in tantum ut post qualescunque pacis conditiones ab eo impetratas, nullus lorum rebellionem uel semel reparare, aut id de se suspicandi tenuissimam dare occasionem ausus fuerit.

13. Comitissa itaque, et infelicius iam ducissa, inopinatis uiri successibus pressa, pacem ab illo petere, et quatuor oppidorum suorum, scilicet Dichesmudam  , et Bergium  , Ariam  , et S. uenantium ei guerpire  coacta est. Et que prius per guerram disposuerat aliena iniuste obtinere, suis magna ex parte amissis, reliquo contenta didicit pace gaudere. Ipse tamen ei, sicut omnibus fidem integram conseruauit, et cum omni honore eam deinceps et humanitate tractauit.

 14. Hugone uero in sua proteruia perseuerante, S. Pauli castrum postmodum sibi traditum destruxit, et munitiones omnes iu planitiem redegit, et ipsum in posterum quietius degere, et agriculture, quam prius circumquaque debacchando inhibuerat, operam dare inuitum cegit. Sed postea, ut dicunt, necessitate in uoluntatem commutata, hic ipsum uisus est libenter amplecti, et quandiu idem princeps aduixit, commodius arbitratus est pacis securitate gratulari, quam rapinarum et incendiorum iacturis turbare et turbari.

15. Gualterum quoque Hesdinii  comitem, consueta fatuitate et uecordia, etiam ipsum rebellionem parare, et cum Hugone conspirare deprehensum, non solum castro, sed et patria expulit, et  alium ei successorem statuit  . uerum, ultimo  uite sue anno eius misertus, redditus aliquos competentes ei concessit, ad sustentationem necessariam uictus. Comitem quoque Montensem, et Thomam comitem Codiciacensem  , partes nostras pro uiribus inquietare consuetos, tanta strenuitate perdomuit, ut non tantum ab iniuriis aliis inferendis temperarent, sed et sibi fortuito illatas, uellent, nollent, quieti tolerarent. Sic ergo uniuersa perturbatione guerrarum auxilio Dei sedata, in conspectu eius siluit terra.

16.  Qua pacis tranquillitate potitus, qualem se quantumque exhibuerit, uerbis explicare nequaquam sufficio. Deo namque deuotus, cunctis seruis eius, Ecclesiarum uidelicet prelatis, et quibuslibet religiosis  , omni se humilitate substernebat,  et eorum mandatis reuerenter obediens, correptiones, quibus eum pro loco et tempore redarguendum arbitrabantur, patienter et humiliter sustinebat, et emendationem in posterum et cautelam tota cum mansuetudine promittebat. Quod idcirco in eius moribus magis laudabile uidetur, quia hoc in aliis non solum huius mundi, uerum etiam ecclesiatice dignitatis primoribus, raro et difficile inuenitur. Quorum plerique, postquam alicuius uel modice fuerint potestatis culmen adepti, et a subiectis quibuslibet inceperint honorari, naturalis mox conditionis et proprie fragilitatis obliti, et quasi quodam fastigio uanitatis elati, ceteros despiciunt, quos nature sibi ordine equales minime recognoscunt. Sapientiores se et probiores omnibus credunt, quos  dignitatis sorte precedunt. Qui dum mundi uoluptatibus  dediti, uitiorum sordibus inquinantur, et superbie tumoribus inflati, inaniter eleuantur, reprehensionibus quorumlibet corrigi omnino dedignantur: quibus etiam frequenter asperantur magis quam emendantur. Sicque, dum nec Deum nec homines metuunt, uelut equi effrenes in uitia per preceps ruunt. Et ut qui in sordibus sunt, secundum Scripturam , amplius sordescant, tremendo omnipotentis agitur iudicio, ut non solum eis, que reprimat, desit correptio, sed et plerumque, que uitia nutriat, adsit adulatio: dum uidelicet subditi, que ab ipsis perperam aguntur, non solum non reprehendunt, uerum etiam, ut laudetur peccator in desideriis anime sue, laudant sepe placendi studio, que rectitudinis zelo uituperare debuerunt. Unde et  Ezechieli dictum est: »Linguam tuam adherescere faciam palato tuo, et eris mutus, nec quasi uir obiurgans, quia domus exasperans es .« Et per prophetam: »Popule meus, qui beatum te dicunt, ipsi te decipiunt .«

17.  uerum hic noster marchio uenerabilis Carolus suis correptoribus mansuetum se et humilem exhibebat, et frequenter etiam gratias agebat; et ut auxilium ei diuinum, quomodo id quod dicebant operaretur suis precibus impetrarent, deuota supplicatione petebat. In quo nimirum non tam hominibus quam Deo, cuius ipsi legatione funguntur, se obtemperare ac deferre arbitrabatur: sciens, et prudenter aduertens quod ipsius ore ueritatis in Euangelio dictum est: »Qui uos audit me audit; et qui uos  recipit, me recipit .« Ecclesias etiam et sue potestatis homines, secundum prauam aliorum principum consuetudinem, exactionibus quibuslibet non solum non grauabat, sed publicis omnium utilitatibus intente prouidendo multipliciter releuabat, omnibusque in commune pii more patris sollicite prouidebat.

18. Quod sane uel per hoc probari potest, quia cum illis  duobus annis ante mortem ipsius preteritis, terre sterilitas et messium raritas magnam alimentorum penuriam induxisset, ipse agricolis suorum reddituum, unde ipse uiuere et familiam suam alere debebat, magnam partem misericorditer condonauit, et non tantum superfluas, sed et plerumque  necessarias ceruisiarum confectiones et potationes prorsus ad tempus interdicendo, et parcitatis modum immoderatis imponendo, necessariam uniuersis uite sustentationem paterna sollicitudine prudenter procreauit. Decreuit etiam, ut quicunque uenalem faceret panem non unum, ut fieri solebat, sed duos quamlibet paruos singulis nummis distraheret, ut pauperi cuiuis nummum forte non habenti, uel obolo emendi facultas suppeteret.

19. Quid, oro, faceret de maximis qui tantopere prouidebat de minimis? Tempore quo, quia multos  esse uidebat egenos, per singulas curtes suas, quas multas habebat, eos deputauit centenos, et de suo quotidianam eis stipem administrari imperauit. Preterea in quacunque urbe, oppido, uel uilla esset, innumeri quotidie ad cum confluebant: quibus ille alimenta, nummos et uestimenta propriis precipue manibus distribuebat: adeo ut apud Ypram uno die septem millia octingentos panes eum erogasse, ipsorum qui adfuerunt memoria prodiderit. Neminem enim frustratrum a se recedere patiebatur, uestesque etiam, quibus pretiosis admodum utebatur, sibi detractas eis frequenter largiebatur. Audierat enim euangelicum illud: »Beati misericordes quoniam ipsi misericordiam consequentur .« Et illud: »Quod uni ex minimis meis fecistis, mihi  fecistis .« Quorum miseriis ita afficiebatur, ut, cum eos in aliquo uexari uel affligi uideret, ex totis eis uisceribus condoleret, implens et ipse pro modo suo quod Apostolus ait de seipso: »Quis infirmatur, et ego non infirmor? quis scandalizatur, et ego non uror?«  Ne autem in his omnibus quasi de tanta liberalitatis excellentia pro singularitate notabilis censeretur, alios quoque ad ipsum pietatis opus non solum exemplo, sed etiam exhortationis uerbo crebro inuitabat. Aiebat enim tantam regni Dei comparandi opportunitatem piis fidelium mentibus prorsus nequaquam esse negligendam; sed ideo ad presens in benedictione seminandum, ut de benedictione in futuro metant uitam eternam.



PARS Iu. Occasio odii in B. Carolum concitati.


20.  uerum, ut secundum eumdem apostolum omnibus omnia fieret , sicut humilibus mansuetus, sic superbis apparebat seuerus; illos uidelicet agnina lenitate demulcens, istos leonina seueritate deterrens. Quorum etiam illas, quibus pauperes opprimere consueuetant, calumnias iniustas, tanta rigoris districtione cercebat, ut et secundum Prophetam egenos de manu peccatorum liberaret , et prauorum malitiam, ne supra modum seuiret, refrenaret: ut, quam non temperabat amor iustitie, saltem reprimeret  timor uindicte. Barbarorum autem, maritimas Flandriarum partes inhabitantium, indomitam ante id temporis feritatem, humanum, posthabito Dei timore, assuetam crudeliter fundere sanguinem, mira seueritate cercuit. Signa quoque, quibus in sublime leuatis ad pugnas in id confederatos accersirent, queque ob insaniam nimirum bellandi furentium bacchas  lingua illa uocare solebant, prorsus erigi uetuit. Ab uniuersis autem eatenus aut amabatur aut timebatur, ut in tanta effere multitudine gentis uix aliquis inueniretur, qui statutis eius,  publicam ob utilitatem promulgatis, uel in minimo contraire tutum arbitraretur.

21. ueritatis autem et iustitie quantus emulator fuerit hinc colligi potest quod in promissis implendis efficacem, et in causarum meritis indagandis omnino se studebat exhibere sagacem. Nec ei in hoc deerat gratia Dei, qua instruente, quecunque tractanda essent negotia, mirabili subtilitatis acumine examinabat, et iniquitatem deprehendens et reprehendens, equitatem uero exaltans et defendens, iustitiam in cunctis pro uiribus exaltabat. In quibus omnibus hunc ordinem sepius obseruabat, ut, si quando clerici uel monachi religiosi, necessitate aliqua cogente, in curia eius causas agere haberent, eorum ante alia et querelas audiret, et causas terminaret, et sic  demum ad alia se tractanda conuerteret. Indignum namque prorsus et incongruum iudicabat, ut qui lectioni uacare debent uel orationi, curie uel huiusmodi negotiorum immorentur actioni, iuxta quod Apostolus ait: »Nemo militans Deo, implicat se secularibus negotiis .«

22.  Cum ergo his et aliis multis uir inclytus polleret uirtutibus, quibus enumerandis uel explicandis non sufficit omne quod dicimus, bonis eius studiis quanto amplius boni delectabantur, tanto magis mali torquebantur: quippe cum eius probitate, eorum quibus inuidebant, uitam muniri, et suos uiderent et dolerent conatus impediri. Et quia in aliorum perniciem nequitia eorum, timoris ipsius  catenis impedita, non permittebatur pro uoluntate grassari; eius sibi uidebantur salute periclitari: et quidquid alienis uidebant accrescere, suis commodis arbitrabantur deperire. Quibus nimirum cupiditatis incentiuis et rapacitatis aculeis incitati, prius quidem inuidere, deinde occulta aduersus eum odia exercere, et sic demum detractionibus linguas laxantes, iusti uitam caninis dentibus lacerare cepere. In quo nimirum patrum suorum Iudeorum rite sequebantur uestigia, qui Dominum Saluatorem eadem persequi probantur malitia, quam tanto ante commemorauit Propheta, dicens in eorum persona: »Circumueniamus iustum, quoniam inutilis est uobis, et contrarius operibus nostris .«

23.  Erat illis temporibus prepositus  quidam Brugensis, Bertulfus nomine, archicapellanus et cancellarius Flandrensis curie; qui cum immensas, arridente sibi seculo, congregasset diuitias  ne quid temporalis ei deesse uideretur prosperitatis; propinquorum, amicorum et hominum suorum, quos innumerabiles habebat, turba magna sibi obediente, culmen  adeptus est maxime potestatis. Quibus omnibus nimium exsaturatus in superbiam miser est eleuatus. Quod profecto, ut fidenter arbitror, gratia Dei protegente, ei nequaquam contigisset, si bona Dei creatura, ad uiaticum hac in ualle lacrymarum nobis concessa, humiliter uti, non autem ordine peruerso, frui ac delectari uoluisset. Exstirpa, bone agricola, spinas de terra cordis mei, ut in eo, si non centesimum uel sexagesimum aut ut minus tricenum, afferat fructum semen uerbi tui. Exaudi me cum illo sapiente tuo deprecante te : Tantum uictui meotribue necessaria; et, sicut optat patriarcha Iacob , panem ad edendum, et uestimentum quo operiar. Cum autem, ut ad propositum redeam, omnibus istius mundi bonis  floreret lucis huius filius, diuitiarum affluentia potentiam, potentia uero parturiuit ei et peperit superbiam. Qua elatus ceteros despiciebat, et tumore nimio inflatus iam sese non capiebat. Et quia, qualis paterfamilias, tales sunt et domestici eius; nepotes et domestici eius, quos nimis carnaliter contra suam salutem infelix nutriebat et diligebat, dum prodiret quasi ex adipe iniquitas eorum, eadem qua ipse peste laborare ceperunt.

24.  Accidit autem ut quidam miles nobilis aduersus alium nobilem in curia comitis de treugarum  infractione placitaret  , et ille, nota ei seruilis conditionis obiecta, eo quod consanguineam illius prepositi, que ancilla comitis esse diceretur, uxorem duxisset, respondere ut libero  refutaret Quamobrem omnis illa prepositi cognatio etiam intolerabili aduersus comitem Carolum et militem illum exarsit ira. In omnes enim hec redundare uidebatur calumnia. Causa ergo hec diu quidem uentilata, sed tandem tali est ratione terminata, ut illa, que notata fuerat matrona, duodecima nobilium manu libertatem suam personaliter assensu  comitis euendicaret, et querela comitis in reliquam illam parentelam salua maneret. Huius ergo calumnie talis suspensio domino Carolo prima fuisse uisa est interfectionis occasio. Hinc namque grauissima contra eum ceperunt exercere odia.

25.  Serpens itaque ille antiquus et humani generis inimicus, hanc sue malitie exercende opportunitatem speculatus, medium se malignantibus  et superbientibus statim ingessit; et quia in ipsorum mentibus, qui se regem gloriatur super uniuersos filios superbie, sui thronum regni collocauit; alium eis, quo sepius irretirentur et deiicerentur, laqueum callidus preparauit. Quidam enim Burchardus nepos  prepositi illius, filius uidelicet Lamberti fratris eius, homo nimis elatus, et in oculis suis magnus aduersus Thancmarum uicinum suum  et nepotem eius Gualternm, graues, licet minimis ex causis ortas, exercebat inimicitias, et ex utraque parte cedes hominum faciebant non minimas. Sed cultor Dei Carolus treugarum conditiones ab eis sepe pro potestate sibi a Domino commissa exigebat, et ad pacem etiam inuitos crebro compellebat: in eorum studens numero inueniri quibus promittitur ipsa ueritate dicente: »Beati pacifici, quoniam filii Dei uocabuntur .«

26.  uerum prepositus et sui, qui sibi ualidiores et superbiores uidebantur, ad tutelam alterius partis eum intendere suspicabantur; et quia male sibi conscii liuore mentis interius torquebantur, quod ad communem utilitatem facere laborabat, ad  suam depressionem fieri querebantur. Itaque inuidia stimulante incitati, ira seuiente exasperati et superbia inflante elati, Thagmarum inopinatum, et gratia treugarum nichil aduersi formidantem, ex improuiso, federe pacis destructo, inuadunt, et curte inferius irrupta, in superiorem eum munitionem anxie satis confugere compellunt, uirgulta succidunt, et cuncta in inferioribus reperta dissipant, demoliuntur, et pessumdant. Qua iniuria Thagmarus accepta, querelam comiti non iniustam depromit, damnum sibi non sine contemptu illius illalum, seque grauiter periclitatum exponit. Illi uero a comite die et loco determinato in causam uocati, contemptum contemptui superaddere, quam uel per responsalem suam absentiam excusare, elegerunt.

 27.  Quam quidem iniuriam uir prudens patienter dissimulauit, et eos interim expectare, et ad correctionem tanti excessus leniter adhuc inuitare deliberauit. Qui cum postea Brugis prepositum super omnibus his familiariter conuenisset, et modeste satis, ut ei moris erat, corripuisset, et ille tam ex sua quam suorum parte omnem emendationem in crastinum spopondisset, nichilominus neglexit, et nec ipse uenit nec eos ad satisfactionem adduxit. Sed comes iterum et iterum prouocatus, licet in despectum sui omnia fieri non dubitaret, equanimiter ferens, etiam tunc in contumaces iustam depromere uindictam dissimulauit, et emendationem iterum longanimiter exspectauit.



PARS u. Publica latrocinia e consilio baronum a B. Carolo compressa.


28.  Sed hec frustra. Etenim patientia ipsius abutentes, et eius occasione in reliquum sibi impunitatem promittentes, in deterius superbia impellente prolapsi sunt, et quos oportuerat priores erratus penitendo emendare, et iustam Domini sui iram uel sero satisfaciendo placare culpas, magis culpis accumulare, et excessus excessibus audacter statuunt exaggerare. Nam captata, cum in Franciam forte perrexisset, comitis absentia  copiosam congregant et ualidam militum manum, et omnem fere incursantes circa regionem, domosque infringentes, et mobilia queque diripientes, pauperes exspoliant, et quosdam suspendunt, plerosque in ferro trucidant. Quod quia preteritis temporibus fieri nequaquam consueuerat, cunctis intolerabile nimis et crudele apparebat. Ab antiquo enim et comitibus terre nostre statutum, et hactenus quasi pro lege est obseruatum, ut quantacunque inter quoslibet homines guerra emergeret, nemo in Flandria quidquam predari, uel aliquem capere aut exspoliare presumeret.

29.  Igitur reuerendus tutor patrie reuersus, tantorum criminum atrocitate comperta,  grauiter indoluit et quia in sancta pace, uidelicet infra Septuagesimam, hec gesta fuerant, non tam suam quam Dei iniuriam, ut dignum erat, ultum ire statuit. uerum quia quonam modo id uindicari oporteret gestiebat, barones suos, ut tertio Kal. Martii Ypram  conuenirent, et quid opus esset facto ex sententia definirent, inuitauit, et uniuersa eo quo facta fuerant ordine in auribus eorum explicauit; et ne se solus uindicare uideretur, eorum de omnibus consilium flagitauit. Nec defuerunt qui se a Brugensibus inique spoliatos, uerberibusque et contumeliis affectos deplorarent, et iustitiam ignominie lacrymosis questibus implorarent. Ubi diuersis diuersa dicentibus, tandem in  hoc omnium conuenit sententia, ut comes ipse partes illas presentialiter uisitaret, et que gesta fuerant, uisu et auditu certius exploraret, et sic pro modo culpe modum temperaret uindicte. Qui licet malignas eorum aduersum se machinationes nequaquam penitus ignoraret: presertim cum predictus Burchardus iampridem dixisse accusaretur: »Si quis comitem occideret, quis eum uindicaret?« ire tamen decreuit, et milites non paucos secum ire precepit.

30.  Cum quibus in crastinum profectus, cum domos euersas, res omnes direptas et dispersas uidisset, et ne minima quidem uite subsidia pauperibus relicta cognosceret, hinc miserorum lacrymis, inde ingenite sibi misericordie compassione  permotus, alte ingemuit, et ex imis uiscerum medullis longa trahens suspiria, lacrymisque suffusus obortis mirabiliter doluit. Et primum quidem munitionem ipsius Burchardi, quam iuxta habebat, quasi tanti mali seminarium et radicem incendit, euertit, et funditus destruxit; ac deinde tam de his quam de aliis diligentius tractaturus Brugas eadem die, heu! nunquam reuersurus, perrexit. Sequenti die, scilicet Kalendas Martii, eo ibidem morante, et causas singulorum cum equitate more suo examinante, dies in uesperam declinauit, et sol tam peruersas prauorum hominum mentes ueritatis lumine destitutas ostendens, eas quas suis radiis illustrare consueuerat, mundi partes relinquens,  illis spiritualem, his autem corporalem lucem subduxit, et filiis tenebrarum opera tenebrarum faciendi opportunitatem optatam induxit: Qui enim male agit, odit lucem.

31.  Tunc, ut ferunt, prepositus  Guidonem de Stenfordo, et alios paucos qui familiares comitis uidebantur, sibi asciuit, eisque legationem suam iniungens, ad aulam eius quasi ueniam pro nepotibus suis petituros misit. Et illi quidem quod iussi fuerant exsequentes, comitem statim adierunt, et huiusmodi apud eum, sicut aiunt, non tam pacem quam querelam deposuerunt: »Sufficiat, inquiunt, domine, magnanimitati uestre, Burchardi pena et ignominia iram uestram uos hactenus exsaturare; sufficiat uobis receptaculum eius ad ipsius  et totius generis sui iniuriam uos incendisse. Iam uestre motus iracundie aduersus eum frustra excitatos compescite, et iuueni afflicto iam parcentes, et nimiis contumeliis lacessito nunc saltem sero ignoscite. Iam nunc, si placet, apud uos misericordie locum inueniat, quem pena indebite illata satis superque contristat et cruciat. Sed et circa genus ipsius odii uestri et ire impetus refrenate, et quos grauiter offendistis uel nunc sera satisfactione placate.«

32. His responsum perpaucis ita reddidit heros: »Quid est quod me motibus meis tantopere asseritis indulsisse, et Burchardo uestro immerito iniurias contumeliosas intulisse? Quid enim dignum tantis Burchardi excessibus rependi, si unam domunculam  eius, ipso nondum punito, incendi? Nonne multo magis iustitia exigebat eum que abstulit pauperibus ex integro restituere, et tantorum criminum in carne propria penas luere? Que ergo iniuste rapuit, iuste restituat, et conditionem sui generis agnoscat, et sic misericordiam quam querit inueniat. Nam qua ratione poterit indulgentiam obtinere, et rapinam pauperum retinere?«

33.  His preposito perlatis, quamuis hac comitis allegatione nichil iustius dici ualeret, ut pote que et legis et Euangelii mandatis congrueret, ille tamen, cum ueritati debuisset ac rationi acquiescere, cecata mente magis cepit insanire, et suis motibus nimium exasperatus, et diabolico spiritu inflammatus, dira immurmurans, et graues minas  spirans, stimulos suis currentibus et arma seuientibus ministrauit, et quos refrenare, debuerat,  sue aculeis iracundie amplius incitauit. Auxit quoque furorem dementium, et dementiam furentium, quod prefati legati non sinceriter egerunt, sed uerba comitis deprauantes et superbos iuuenum animos deterius exacerbantes, dixerunt quod nunquam misericordiam a comite consequerentur, nisi seruos eius se esse omnes profiterentur.



PARS uI. B. Caroli ultima pia opera. Cedes illata.

34.  Illi ergo ex stultis iam insani, preposito cum legatis illis, ut qui totum faciebat ac si nichil facere uideretur, corporaliter amoto, pestiferum consilium mox inierunt, et de morte domini sui detestabili scelere tractare ceperunt. Diabolo autem consilia eorum aspirando preueniente,  et cooperando prosequente ac instigando prouehente, in hanc tandem iniquitatis sententiam sex principes factionis eorum, uidelicet Guelricus frater prepositi, prefatus Burchardus, et alterius fratris eius Roberti filius Robertus,  Guillelmus quoque uirouiacensis, et Ingrasnus  Esnensis, et Isaac prepositi consanguineus  conspirant ut comitem quam citius potuerint occidant, et idipsum perficiendum, et donec perficiatur celandum, fidei, ne dicam perfidie, pactione coniurant.

35. Et hec quidem in nocte sunt gesta, utputa lucis, sed tenebrarum opera. Que omnia licet in occulto factitarentur, latere tamen non potuerunt. Nam rumusculis quorumdam delatum, et ipsi quod de periculo eius ageretur est nuntiatum. Illi autem  ut hec crederet nequaquam potuit persuaderi. Quippe quem conscientia sua non solum perperam hac in causa quidquam gessisse non accusabat, uerum etiam de rectitudinis opere ueraciter iustificabat. Quod nimirum iusto et occulto Dei iudicio actum fuisse facile crediderim quatenus eius meritis, nostris peccatis, eorum quoque criminibus nefandis exigentibus, illi palma, nobis tristitia, et illis perfidis iusta acceleraretur uindicta. Sic enim, ut credi pie fas est, et illum requie optata donari, et nos, quo indigni eramus, defensore et protectore orbari, et illos nefarios condigna oportuit pena multari. O mira in omnibus omnipotentis Dei dispensatio?

 36.  Nocte itaque illa exacta, cum gloriosus princeps paulo diutius solito in stratu suo  gemuisset, surrexit, manus lauit, et sic ad opus misericordie more solito deuotus properauit. Sic quippe uitam suam ordinauerat, ut omnibus diebus operum suorum initia Domino dedicaret; ut scilicet antequam ad ecclesiam procederet, eleemosynam propriis manibus pauperibus dispensaret. Quod etiam ob ingentem in Christum deuotionem nudis consueuerat pedibus celebrare, ita ut neminem in hoc pietatis officio sibi pateretur ministrare: sed singula fercula singulis deferens, singillatim singulorum manus summa osculabatur ueneratione. Huic quoque religiose consuetudinis cumulo nuper adiecerat, ut omni die quinque pauperes nouis uestimentis indueret et calceamentis. Quo eleemosyne sacrificio super sacre aram fidei humiliter oblato,  seipsum mox uictimam placationis superimpensurus ad ecclesiam, nullis comitatus militibus , procedit; et coram altari sancte Dei Genitricis Marie, quod in superiore parte ecclesie S. Donatiani constitutum erat, in orationem se prostrauit. In quo loco cum genua frequenter flectendo diutius oraret, ac semetipsum attentius Domino commendaret, tandem pronum se in pauimento proiecit, et septem penitentiales psalmos pro suorum ablutione peccatorum, libello suo apposito, supplex decantare incepit.

37. Interim autem clero, capellanis eius uidelicet, horas diei primam et tertiam more ecclesiastico, canente cum Oratione Dominica iam dicta illi  preces tertie, et ille quinquagesimum psalmum, et ipsum quartum penitentialem, tribus iam dictis, recitaret , magister fraudis, et ductor sceleris Burchardus, sex sibi spatariis ex clientela prepositi et sua adiunctis, lateri eius retro improuisus astitit, et nudo eum gladio, ut caput feriendum porrigeret, prius leniter tetigit. Qui cum faciem eleuato capite ad eum conuerteret, frontem illam reuerentissimam, superborum deiectricem, humilium erectricem, furibundus ualido ictu percussit, et cerebrum eius in pauimentum excussit, complicibus quoque eius in hoc ipsum perpetrandum concurrentibus, et eum unanimiter, nequidquam  tamen, cum primus ad mortem eius suffecisset ictus, ferientibus, pluribus caput eius uulneribus, conciderunt, et brachium eius dextrum cum manu, qua eadem hora pauperi mulieri eleemosynam petenti nummum uel potius nummos porrexerat, et alios petituris porrigendos tenebat, fere amputatauerunt.

38.  Sed iam libet stylum a narrationis serie parumper declinare, et enormitatem tanti facinoris, ac facinorosorum illorum crudelissimam immanitatem pro modo nostro uel tenuiter considerare. O nefandissime Burcharde, quid fecisti! o insanissime Bertulfe, quid consensisti? O omnes  sceleratissimi huius criminis complices et ministri, quid disposuistis, quid egistis, quid peregistis? Quem, quare, quando, ubi, et quomodo occidistis? Certe dominum uestrum, certe pro sua iustitia, certe in Quadragesima, certe in ecclesia, et hoc certe sine aliqua reuerentia. Comparetur igitur, si placet, facinus uestrum facinori patrum uestrorum detestabilium Iudeorum. Illi nempe Dominum suum non tam manibus quam lingua extra portam ciuitatis occiderunt, quem tamen Dominum suum esse nequaquam cognouerunt. »Si enim, ut Apostolus ait , cognouissent, nunquam Deum glorie crucifixissent.« uos autem, quem dominum uestrum esse sine dubio cognouistis, in loco sancto, in tempore sancto et lingua et manibus occidere non  horruistis. Igitur scelus patrum uestrorum uestro scelere non solum adequastis, sed etiam, si dici fas est, superastis. Unde timendum uobis, et ualde timendum est, ne quos supergressi uidemini in culpa, illis quoque grauius cruciemini in pena. Quorum etiam exemplo locum et gentem congrue perdidistis, que ne perderetis, tantum piaculum committere non timuistis. Et hec quidem, nisi digne, penitueritis, initia sunt dolorum.

39.  Sed iam ab his tristibus conuertamur, et de Caroli nostri exitu felici, que leta sunt, et omni gaudio recolenda intueamur. Quem profecto si diligenti cum discretione attendimus, cum martyribus eum nonnichil babere commune, ut salua eorum reuerentia loquamur, non absurde  perpendimus. Nam ut scriptum est, »martyrum non tam facit pena quam causa  .« Sed huius rogo, ut ita dicam, martyrii, que fuit causa nisi iustitia! Qui enim ideo occisus est, quia a rectitudine non declinabat equitatis, pro testimonio utique occisus est ueritatis.

40. Et ut noueris eum hoc mortis periculum sibi ab illis flagitiosissimis iam olim intentatum nequaquam prorsus ignorasse, et tamen iuste confidentia cause non declinasse, in conuentu procerum Ypre tertio Kal. Martii, sicut predictum est, congregatorum, cum de hoc pessimo Burchardi proposito mentio facta fuisset, audi quod de bone thesauro conscientie margaritam   protulerit: »Ego, inquit, ibo, et Deo protectore, securus ibo. Ubi etsi me forte occidi contigerit, pro iustitia certe occumbere non tam periculosum quam gloriosum erit. De uindicta uero Deus prouidebit.« Ut autem coniicere possis hoc ipsum eum non transeunter uel leuiter, sed prudenter dixisse, accipe quod ipse ab eo accepi. Cum siquidem eodem die ad uesperam prepositus clericorum regularium, in eodem loco commorantium, minas quorumdam secularium sibi, superbia ipsorum impellente, intentatas mihi exposuisset, meque quid super his facere deberet consuluisset, communi consilio ad eum, utpote defensorem humilium, rem ipsam detulimus:  et huiusmodi ab ore, imo ut post patuit, per os de corde eius responsum accepimus: »Quascunque, inquit, uobis minas intentent, certus sum quia quandiu uixero, in nullo uos ledere presument. Quod etsi contingeret uos occidi pro ueritate, quid hac, queso, gloriosius morte? Quid enim martyrio excellentius in gloria?« Quod procul dubio, quantum ego coniicio, non dixisset, nisi martyrii amore flagraret?

41. uidisti igitur que fuerit causa mortis eius: nunc uide si placet, quod fuerit opus eius. Utique peccata sua iampridem confessus fuerat, et pro eis tunc penitentiam agebat. Orationi eadem hora, ut dictum est, incumbebat; quam etiam eleemosyna acceptabiliorem Domino faciebat. Sed et si de terrenis  contagiis alique ei macule adheserunt, sanguinis effusione et mortis amaritudine credibile est quod deleri potuerunt. Igitur interfectores eius sibi quidem mortis foueam effoderunt, sed eum per portam mortis ad uite ianuam introduxerunt, illum mortalitatis tunica exuerunt, et se confusione sua sicut diploide induerunt.



PARS uII. B. Caroli fautores occisi. Corpus feretro illatum. Miracula, ueneratio, sepultura.

42.  Hac namque cede peracta sanguinem adhuc sitientes Themardum Brugburgensem  castellanum, qui forte prope aderat, ceteris diffugientibus inuaserunt, et multis uulneribus confoderunt. Quo facto continuo, quos supra memorauimus,  coniurati singuli cum suis satellitibus adfuerunt, et uniuersam uillam, que instar ciuitatis frequens erat et ampla, nemine resistente, perscrutantes, reliquos morti iam pridem ab eis destinatos, circumquaque persequi studuerunt. Quorum duos, prefati uidelicet castellani filios, Gualterum adhuc in hospitio remorantem, et heu! frustra fortiter repugnantem, et Gillebertum extra uillam habitu mutato cum castellano Curtriacensi  effugere conantem, crudeliter interemerunt; et sic demum ad perquirendum Gualterum  dapiferum, quem elapsum fuga timebant, redierunt. Sed cum castellanum confessionem sacerdoti fecisse, et corporis ac sanguinis Domini mysteria percepisse, et necdum  obisse cognouissent, in ecclesia ad eum rursus concurrerunt, et per pedes eum arripientes, ac per  confragosam graduum inequalitatem impetuose trahentes, caput eius singulis illisum gradibus confregerunt, et sic eum ante ipsius fores ecclesie pertrahentes, palpitantem adhuc in extremis, iterata cede eius spiritum eiecerunt. Gualterum autem cum diu quesitum non inuenirent, et de inuentione eius iam desperarent, quidam puer eum dicitur prodidisse, et latibulum quod eum in tanta necessitate opportune satis occultabat, persecutoribus ostendisse. Qui ut se proditum sensit, ueloci cursu protinus fugam iniit, et usque ad altare S. Donatiani currendo anxius peruenit; et uelo, quod altari oppansum erat, se quantum potuit operuit. Quo in loco ministri diaboli persecuti arripuerunt, et confessionis faciende, quam solam petebat, sibi facultate  superbe negata, de ecclesia extrahentes occiderunt.

43.  Corpus itaque domini Caroli, ministris eius passim latentibus, ac pre timore mortis nusquam apparere audentibus, cum non esset qui sepeliret, in eo quo interfectus est loco, aliquandiu iacuit, sed tandem clericorum inferius est delatus obsequio; et in chori positus medio, tristi merentium frequentabatur officio. Rari tamen erant qui eum manifeste lugerent, uel qui aliqua super morte eius tristitie signa ostendere aut doloris auderent. Tantus erat metus perfidorum, qui etiam decreto decreuerant eum ibi nullatenus esse tumulandum, ne eius monumentum ad posteritatis eorum appareret opprobrium. Quo audito, Arnulfus   abbas monasterii Blandiniensis sequenti die uelociter adfuit, et eum in monsterio suo sepeliendum deportare uoluit. Quod cum prepositus cum suis libenter concessisset, et abbas feretrum composuisset, continuo spiritu Dei excitati tam clerici quam laici, resistendi audaciam sumpserunt, et uehementer ne fieret, contradicere, et cum armis etiam uiolenter eis in faciem obsistere et improperare ceperunt. »Si nobis, inquiunt, dominum nostrum ne uiueret abstulistis, nunquid et mortuum auferre debetis? Qui ergo fecistis ne haberemus uiuum, sinite habere uel defunctum. Confidimus enim quia, quem uiuum habuimus patronum et protectorem, interfectum etiam martyrem multo magis habere  poterimus fidelem apud Deum intercessorem.« Quid plura? Tandem prepositalibus et abbati  preualuerunt, et corpus domini sui in superiora ecclesie tumulandum reportauerunt. Qua hora populi fide feruente, et uenerabilis Caroli, ut uere credi decet, merito exigente, quod diuina operata est clementia miraculum, non silebo.

44.  Puer erat a cunabulis neruis claudus contractis, qui non solum non incedere, sed nec etiam ullo pacto a terra se ualebat erigere. Persona quidem modica, sed occasione miserie sue plurimis satis nota. Nam et in eleemosyna monachorum S. Andree Brugensis  circiter octo annis commoratus, et eorum fuerat beneficiis sustentatus. Cui cum prior loci instrumentum quoddam fecisset, quo adiutus non tam ambulare quam reptare ualeret; qualitercunque se promouere paulatim cepit,  et Brugas usque hoc perueniens in domo Reingeri  telonearii aliquandiu mansit  . Hic ergo cum illa hora iuxta illud uenerabile corpus adesset, et sub eius feretro supplex, et optate munus sanitatis deuote mendicans, procubuisset, subito nerui illi diu contracti, uirtute prorsus diuina laxari, et membra illa debilia erigi, et in usum ambulandi firmari ac solidari ceperunt; sicque gratia Dei, et merito uiri sancti, plene sanitati ad integrum restitutus est, ut nulle antique debilitatis reliquie in eo residerent. Itaque qui debilis et tristis aduenerat, sanus et gaudens, et Deo gratias agens recessit. Et quia hoc in frequentia gestum fuit latere profecto non potuit.

45.  Igitur qui presentes fuerunt, et  tam euidenti miraculo gloriam martyris cognouerunt, tante largitori gratie Domino immensas in iubilo laudes reddiderunt. uideres itaque continuo innumerabiles promiscui sexus, diuerse etatis uiros et mulieres, certatim undique occurrentes, sanguinem eius linteis reuerenter extergere, et ferramentis etiam de pauimento abradere, pilos capitis eius uel barbe gladiis furentium laceratos cum ueneratione colligere, et hec omnia ad tutelam sui in posterum seruanda omni cum diligentia et deuotione  recondere. Nec frustra. Nam et pileus eius a quodam reseruatus multa febricitantibus per Dei gratiam affirmatur sanitatis, fide preueniente, contulisse beneficia. Ne quis uero incredulus calumnietur me hec omnia commentari, et loqui ex proprio, Deum testor quia, que de morte eius et miraculis retuli, uiri religiosi domni Helie Brugensis decani  , Frumoldi Furnensis prepositi, et aliorum clericorum et laicorum, qui se ea uidisse affirmabant, cognoui testimonio. uerum primo illo patrato miraculo cum fideles gratulantes admirarentur, et admirantes gratularentur, et campane in laudem Dei pulsarentur, Bertulfus quidnam sibi uellet strepitus ille dicitur inquisisse. Qui, cum res ut contigerat exposita fuisset, non solum credere uel penitere  recusauit, sed ad subsannandum et deridendum conuersus, etiam ianuas ecclesie, ne populus deuotus confluere posset, obserari imperauit.

46.  Et hec quidem cum sexto Nonas Martii, quarta feria interfectus fuisset, quinta feria, ut prelibauimus, gesta sunt. Itaque timore prepositi, cleri et plebis repressa est confluentia, et domini Caroli sepultura usque in sextam feriam protelata. Quo die sane pauci ex hominibus eius et clientibus conuenerunt, et in illo quo occisus fuerat loco, sarcophago ex lapidibus et cemento super pauimentum composito, in eo illum sepelierunt. Porro sacerdotes et clerici, quia id in loco homicidii? et humano sanguine polluto fieri ratio et auctoritas non sinebat, in alia ecclesia eum  missarum  et orationum solemniis Domino commendauerunt.



PARS uIII. uindicta impiis malefactoribus; tres illorum occisi.

47. Prepositus autem et sui dum quasi aduersario suo deiecto exsultant, et de regno sibi comparando, ac si uon sit qui contradicat, tractant et cogitant; tremendo diuine districtionis iudicio que sibi uindicta preparetur, ignorant. Illis nempe gaudentibus de sanguine, et thesaurorum eius,  quos inuaserant, direptione, iustus Iudex et equissimus retributor occulte disponit de ultione. O ineffabilis bonitas et iustitia Dei! Persecutores suos impios Iudeos usque ad  quadragesimum secundum annum post passionem suam, hoc penitentie spatio eis misericorditer indulto exspectauit. Sed quia illi, non attendentes quod patientia Dei ad penitentiam eos inuitaret, thesaurizantes sibi iram in die ire, penitere neglexerunt, horrendis suppliciis eodem anno interierunt. His autem iusti persecutoribus tempus iuste abbreuiauit, et usque ad octauum diem ultionem uix protelauit. Illi enim quia primitiua in eis nutriebatur, diutius, ut credo, fuerunt misericorditer tolerandi; hi autem, quia prouecta iam Ecclesia in eis, et per eos scandalizabatur,  citius exstiterunt iuste iudicandi.

48.  Nam ecce octauo die, quasi domino Carolo in sui uindictam quodammodo resurgente  , Geruasius uicinus eorum, uir honestus et probus congregato suorum circiter triginta equitum numero, castrum Brugense inuasit, et illis resistere, quippe timore Dei super eos irruente, non audentibus, intrauit, et eos in interiorem munitionem refugere cegit. Quod nimirum uirtute diuina factum non dubitauerim, cum illi et numero et uiribus et munitione plurimum prestarent. uerum manus Domini paucorum fidelium confortabat, et multorum infidelium uires et animos effeminabat. Sed et Brugensium corda municipum ita superna immutauit gratia, ut non  solum iniuste dominorum suorum parti non fauerent, uel auxilium fauentes preberent, quinimo eorum consortium penitus abhorrerent, et eos continuo in munitione qua confugerant, Geruasio iuncti obsiderent.  Duo autem eorum, qui necis Domini Caroli cooperatores exstiterant, intercepti et comprehensi in conspectu aliorum, in penam nimirum et confusionem eorum, diuersis suppliciis improbrosis, ut dignum erat, tormentati, et sic tandem sunt necati, ac partim in cloacas, ubi a dominis suis de muris prospectantibus uideri possent, iactati.

49.  Porro Isaac, unus de coniuratis, homo potens et diues, cum paulo remotus in loco multum munito habitaret, et illa hora in ecclesia  B. Marie iniuste et irreuerenter ingressus fuisset , ab obsidione hoc euentu forte interclusus, et nec ad modicum quidem domui sue disponens, uite quippe  sue consulere cupiens, fuga protinus est elapsus. Cuius domum frater eius Desiderius, qui contra suos se Geruasio in ultionem sanguinis iusti coniunxerat, mox irrupit, et omnem munitionem eius propriis manibus incendio tradidit. Qui ipsum quoque Isaac si in ea reperisset, haud dubium quin eum ob uindictam tanti criminis interfecisset. uide quantum inspiratum eis fuerit odium iniquitatis, quod etiam naturalis uincebat affectum pietatis. In eo enim qui, se complicem fecerat tam nefande immanitatis, nec Geruasius propinquitatis, nec Desiderius necessitudinem attendebat germanitatis. Ille uero diurnis ubi audebat latitans, et nocturnis horis qua poterat fugitans, ad domum sororis sue, quam prememoratus Guido et Stenfordo uxorem habebat, deuenit, et  eius conductu usque ad  monasterium S. Ioannis Teruanensis in monte nostre ciuitati imminente constructum profugit. Nam, quia monachus fieri diuino uel humano coactus timore uolebat, monachum quemdam  Einhamensem, qui ipsum ei habitum donaret, ibidem operiri proposuerat, sed latere non potuit.

50.  Fama quoque uolante delatum, et per totam urbem confestim est diuulgatum, quod in monasterio S. Ioannis laterent, qui patrem patrie Carolum occidissent. Arnulfus  ergo, filius Eustachii aduocati, uolens et ipse sanguinem comitis uindicare, in cuius ultionem iam orbem ipsum audiebat conspirare, nocte imminente apparitores suos eo dirigit, qui abbatiam circumquaque tota nocte  custodiant, ne qui latebant in tenebris usquam effugere ualeant. Isaac autem, ubi insidias sibi paratas esse cognouit, ad dominum abbatem  Folquinum tremebundus confugit, et ut optatum sibi monachi habitum ipse concederet, humili supplicatione et importuna satis tandem obtinuit. uerumtamen Arnulfus sequenti die cum suis monasterium adiit, et illum eductum et ex ipsius confessione deprehensum, continuo ueste monachali exspoliari, et nudum ac discalceatum reuinctis post tergum manibus ad ciuitatem cum tumultu protrahi precepit. Ubi dum, ne qua monachatus in eo uestigia remanerent, capilli capitis eius omnes penitus abrasi fuissent, ciuibus utriusque sexus et diuerse etatis undique circumstantibus,  et, »Perfidus et traditor statim suspendatur, uel uiuus incendatur,« uociferantibus; sed et ipso Arnulfo hoc idem adimplere totis uiribus adnitente, tandem pater eius cum matre obstitit, et ut uiuus aliquandiu seruaretur, filio inuito, extorsit.  Quod etiam diuinitus factum fuisse credibile est: quatenus preuaricator, et labore pene presentis, et timore mortis imminentis diutius torqueretur et uelut impenitens eternis, uel penitens purgatoriis tormentis interim cruciaretur.

51. Diebus igitur aliquot euolutis Dominus Guillelmus, Philippi comitis filius, cuius superius mentionem fecimus, qui iam post mortem comitis magnam terre huius partem occupauerat, Teruannam uenit, et eumdem Isaac sibi reddi ab uxore aduocati,  impetrauit. Quem fune collo eius illigato, Ariam secum duci, et in audientia totius populi  scelera sua confitentem, seseque omni supplicio dignum adiudicantem, tertio decimo Kalendas Aprilis suspendi  fecit.



PARS IX. Supplicium sumptum de Bertulpho preposito et Guidone de Stenfordo.


52.  Obsidione autem prefata, sicut dictum est, per Geruasium et Desiderium Brugis incohata, Balduinus Gandensis  et Daniel Tenremundensis  ab oriente, Gualterus Lilariensis,  Riquardus Walnensis  , et Theodoricus  Discamudensis ab occidente, exercitu collecto, eidem se obsidioni adiunxerunt, et inde se non discessuros donec homicidas illos caperent et punirent, iureiurando confirmauerunt. Paucis itaque diebus exactis, et assultibus aliquibus factis, die quodam murum ab australi parte ascendentes, et sese intus audacter proiicientes, perfidos illos uiolenter  aggressi sunt, et eos omnes intra ecclesiam S. Donatiani, quam feda prius cede contaminauerant, fugere compulerunt. Digne sane pro meritis. Conueniebat namque in eo potissimum loco, quem in contemptum Dei et sanctorum eius non fuerant crudeliter infamare reueriti, diuturne tedio obsidionis,  uigiliarum et famis incommoditates et sitis, et assiduos imminentis timores mortis penaliter tolerare cogerentur inuiti.

53.  uerum pridie quam hoc contingeret, illis intrinsecus inclusis, et aliis forinsecus obsidentibus, incertum utrum negligentia obsidentium uel industria (aiunt enim, quod et certius est, quosdam eorum corruptos fuisse pecunia  , preposito effugiendi permissa est copia. Nam de fastigio muri ad terram fune demissus, et  quorumdam auxilio ab obsidione latenter eductus, noctibus ambulando, et diebus delitescendo, ad domum Alardi Warnestunensis  , qui neptem illius Agantrudem, castri, quod dicitur S. Audomari, quondam castellanam, habebat uxorem, miser iam  et miserandus confugit. Quo in loco cum per tres fere septimanas iam delituisset, et presentia eius rumusculis quibusdam dubiis, et incerta uulgi opinione diffamari cepisset, iam eum ulterius inibi retinere non audentes, singulis noctibus eum per diuersa loca transmittebant, ut uel sic fugam eius celarent, quam deprehendi multopere metuebant.

54. Diebus igitur Pasche peractis, octaua uidelicet Dominice resurrectionis die, prefato domno Guillelmo Ypre forte tunc constituto, huius occultationis fama innotuit. Qui ut audiuit, protinus exsiliuit, equum ascendit, et eumdem prepositum perquirere magno cum strepitu et festinatione intendit. Domum itaque Alardi, et omnia eius latibula, necnon et domum filie eius, in qua proxima nocte preterita  miser ille quieuisse asserebatur, scrutati, cum quem querebant non inuenissent, uehementer sunt irati, et primum quidem utramque domum illam, quasi pestiferi presentia uiri contaminate, et ob hoc igne purgande fuissent, incendunt, et deinde filiam eius prefatam in crastino, nisi prepositus redderetur,  membris debilitandam comprehendunt. Unde et idem domnus Guillelmus hominium Alardi guerpiuit, et eo diffiduciato  , totum feodum eius saisiuit  , et de filie eius dehonestatione, conditione qua supra diximus, fide et sacramento securitatem fecit, et sic inde recessit.

55.  Re itaque in arcto posita, quid facto opus esset Alardus et sui tractare ceperunt, et cum hinc filie sue non parcendum, inde preposito ipsius detrimento nichil sentirent salutis conferendum, tandem prepositum decreuerunt reddere, ut sic salutem lucrarentur uel filie sue. Ut ergo quod ipse fecisse accusabatur, iuste perpeti cogeretur, de domo in qua eum retruserant cuiusdam muliercule ministerio eum educi, et sic his qui ad  eum capiendum preparati fuerant, tradi fecerunt. Igitur ad castrum Warnestunense eadem nocte perductus, et ibi usque ad lucem seruatus est. Ubi et presbyterum ad se uocari postulauit, et peccatorum suorum penitentiam agens, confessionem Deo et illi in conspectu omnium fecit, et solo prostratus, et pectus pugnis percutiens, indulgentiam sibi a Domino tribui supplex orauit.

56. Die autem facto, cum iam Ypram equo pergere, ab his qui eum ceperant, moneretur, equitare quidem omnino recusauit, sed nudis pedibus, cum tamen gelu esset, incedere maluit. Et cum iter arripuisset, quemdam de clericis, cuius hec ipsa relatione cognouimus, sibi acciuit, et hymnum Ambrosianum, Te Deum laudamus, cum ipso antiphonatim  decantare cepit. Quo dicto, horas B. Marie, eadem supplicationis deuotione cantando compleuit, et sic ad psalmodiam conuersus, secum ipse cum silentio attente psallere studuit. Iprensibus igitur obuiis eum suscipientibus, et Ipram ducentibus, passimque pugnis, uirgis, lapidibus, et marinorum piscium, qui illis in partibus grandes admodum capiuntur, capitibus cedentibus, omnique genere contumeliarum afficientibus, semper in patientia, ne dicam quod quidam, duritia et silentio perseuerabat, et fere usque ad ipsam mortem psalmos indesinenter ruminabat. In patibulo  igitur collo et brachiis suspensus, et multa ferientium cede mactatus, tali ad ultimum exitu est examinatus. De quo hic silendum  non censeo, quod quandiu in prosperitate fuit  huiusmodi contumelias et irrisiones plurimum abhorruit. Nam quibusdam ipsius familiaribus referentibus certo cognoui quod sepe, cum de passione sulutifera Domini nostri Iesu Christi communis sermo inter domesticos incidenter haberetur, et patientia eius ab aliis predicaretur, dicere consueuit: »Mirum cur Dominus talia pati uoluerit. Certe si mihi huiusmodi garciones  , taliter insultarent iniurias meas, presertim si opus esset, impigre uindicarem, et illudenti mihi saltem sputaculum in faciem iactarem.« uide quod que intolerabilia maxime solebat iudicare, ea ipsa ad augmentum miserie sue coactus est tolerare.

57.  Eadem autem hora domnus Guillelmus Ipra egreditur, et ad causam Guidonis  de Stenfordo, qui nuper eodem crimine, quod uidelicet in mortem comitis consilium et assensum prebuisset pulsatus fuerat, examinandam proficiscitur. Qui uidelicet Guido, cum contra impetitorem suum Hermannum, cognomento Ferreum, monomachiam hac pro causa inisset, et primo quidem congressu, et secundo superior in pugna fuisset, et eumdem Hermannum armorum nimio pondere onustum, ipse eque graui armatus lorica et galea, terre prostratum, et proprii corporis et tanti oneris ruina depressisset, uirtute confortatus, ac si nullum sentiret pondus, Hermannus surrexit, et eum qui, ut dictum est, secundo superior fuerat, uersa uice subiiciens ad confessionem patrati sceleris urgere cepit. Quid plura? Diuino tandem iudicio uictus, et de crimine quo impetebatur  conuictus, et sic demum supplicio mortis est addictus. Quod cum apud Riningas  factum fuisset, continuo eum comprehenderunt, et Ypram pertrahentes iuxta miserabilem illum prepositum in eodem patibulo ipsum quoque iam miserrimum eodem die tertio Idus Aprilis  suspenderunt.

58. Dum aliquandiu pependissent, et fetore sui erem corrumpere incepissent, burgenses iterum consilium inierunt, et eos extra uillam eiiciendos  , et ibi diligentius reponendos esse decernunt. Neque enim a tormentis uel mortuorum et irrisionibus abstinere poterant, quorum perfidia tali patre et domino se orbatos esse plangebant. Itaque arborem excelsam erexerunt, et rota plaustri desuper imposita, coriis boum quo diutius seruari possent insutos super  eam illos inuicem coniunctos, et quasi mutuo complexu colligatos, sedere fecerunt. uerum paucis diebus euolutis, cadauera eorum furtim inde sublata et tumulata sunt  . O tremenda nimirum diuine districtionis iudicia! Quis enim suspicaretur unquam, ut de Guidone taceam, Brugensem prepositum, huius quidem seculi filium splendidissimum et omnibus istius mundi diuitiis affluentissimum, et post comitem solum fere totius terre huius potentissimum, ad tantam unquam miseriam esse deuenturum, ut nec inhoneste uiuere, nec honeste saltem ei liceret hanc uitam finire? Sed qui potentes deponit de sede, et alta a longe cognoscit, ac discretissimo equitatis sue iudicio secundum opera sua singulis retribuit, ipse eorum celsitudinem deiicere, et potentiam ad nichilum  redigere, quando et quomodo uoluit, singulariter potens fuit.



PARS X. Supplicium inflictum Burchardo occisori B. Caroli.

59. . Porro Burchardus ille, quem primum marchionis uenerabilis Caroli caput percussisse commemorauimus, cum multas sustinuisset angustias obsessus, humano quidem ad modicum usus auxilio fugit; sed diuino ceptis eius obuiante consilio, effugere minime ualuit. Nam, sicut post ex eius claruit confessione, de turre illa egressus, primum quidem aliquandiu latuit  , ac deinde nocturno tempore sociis quibusdam itineris, quos sibi fideles non dubitabat, secum assumptis, fugam iniit consultius arbitratus longinquas petere regiones, ut incognitus  apud extraneos securius se occultaret, et egenam ac miseram uitam sic saltem protrahendo qualitercunque protelaret. Cum igitur ad aquam  quamdam quam nauigio eum transire oportebat, deuenisset, nauiculam in ripa preparatam inuenit, et iam eam ascendit. Quam cum ut in ulteriorem dirigeret ripam, a terra repellere tentaret, illa occulto diuine uirtutis pondere pressa immobilis stetit, et loco moueri non potuit. Quod ut sensit, totis cepit uiribus uti, et ut eam a ripa seduceret, quanto potuit conamine niti. Cumque diu luctatus nichil prorsus profecisset, socios aduocat, et ad auxilium sibi ferendum inuitat. Quibus statim cum admiratione accurrentibus, et ad illam unam modicam nauiculam promouendam, omnes quas habebant uires impendentibus,  illa nichilominus uelut murus immobilis perseuerat, quippe quam uis diuina omnino immobilem faciebat. O detestandam Burchardi dementiam! Burchardus  sceleris sui immanitatem paruipendit et negligit, quam lignum insensibile exsecratur et refugit Nauicula modica robustorum ualidis impulsibus uirorum resistit, que unius manu pueri facile moueri et circumduci consueuit. uerum hec tua, Christe, sunt opera, qui errantes ad uiam ueritatis conuertis, et superbientes ad gratiam humilitatis inflectis; qui, ne in eternum damnes, plerumque temporaliter punis. Tu enim nunc per nauicule immobilitatem hunc uirum iniquum, ut suam nequitatem recognosceret et tuam iustitiam expauesceret; monuisti; qui olim per asine loquelam prophete Balaam insipientiam corripuisti.

60. Miser itaque ille hoc tandem miraculo compunctus, et ad cor quandoque reuersus, nauigium  deseruit, et in terram se prosternens, et reum pectus pugno percutiens, ac ubertim lacrymas fundens, reatus sui penitudinem multo cum gemitu gerere cepit. Prius namque eum huius peccati nunquam penituerat. Cumque post lamentam nauiculam iterum mouere tentasset, et eam ut prius immobilem uidisset, uoluntate Dei certius iam comperta, cepit desperare de temporali salute sua, et confestim tristis et merens consueta repetiuit latibula.

61.  Cum autem diuersis in locis diebus non paucis iam latuisset, et iuxta Insulam  in quoddam tugurium ductu coniusdam serui sui casu diuertisset, seruum eumdem itineris sui ducem ad domum Bernardi auunculi sui, ut panem sibi, quo famelicam animam refocillaret, peteret  transmisit. Et ille quidem quod iubebat exsequi cupiens, mandato eius libenter obediuit, et ad eamdem perueniens domum, ad opus domini sui, ut puta hominis deliciis assueti, delicatum panem petiuit. Sed miro Omnipotentis iudicio, qui domini sui querebat salutem, inuenit mortem, et esurienti conferre cupiens quibus egebat alimenta, reo preparauit que meruerat tormenta. Hac etenim occasione prefato Bernardo dominum suum, simpliciter tamen, quamuis per alias personas prodidit; cui ut puta auunculo, nepotem suum nequaquam occultandum credidit. Iusto autem Dei agebatur examine, ut qui dominum suum occidere non fuerat ueritus, ipsum quoque occidendum suus proderet dominum seruus. Bernardus  uero Hugoni fratri suo hoc idem protinus  nuntiauit. Hugo ergo communicato cum fratribus suis consilio, licet nepotem suum seruare magis, si tamen auderet, quam prodere maluisset, Insulano  tamen castellano  et burgensibus Burchardum se nuntiauit inuenisse, et cito uenirent, ac tanti criminis reum, ultione, quam dignam arbitrarentur, punirent, mandauit. Cui profecto si parcere uoluisset, haud dubium quin et ipse magnum salutis sue periculum incurrisset.

62. . Insulani uero, mandato Hugonis audito, cum magno protinus tumultu perrexerunt, et Burchardum comprehensum Insulam duxerunt, et in foro ei patibulum parauerunt. uerum ille eterne formidine damnationis, ut timeret excitatus et superne iutuitu miserationis ut speraret animatus, seipsum districte admodum accusare, et cunctis dignum suppliciis cepit publice inclamare. Denique manum suam dexteram, que in effusione sanguinis  iusti cruentum exhibuerat ministerium, ob penam tanti criminis abluendam, et indulgentiam promerendam abscidi flagitauit. Cum autem nemo esset qui hoc faceret, ipse sibi saltem eam amputandi facultatem postulauit concedi. uerum utrumque sibi denegari consentiens, iterum ad sui accusationem, et superne miserationis inuocationem conuersus est. Reatum ergo suum manifeste confitendo et plangendo, et diuine respectum misericordie implorando, ac ad hoc ipsum fiducialius sperandum misericordias antiquis peccatoribus exhibitas commemorando, omnium uiscera assistentium ad pietatem et miserationem commouit, et ad lacrymarum effusionem uniuersos pene lugubri sua lamentatione cegit, et ut per temporales carnis molestias eternas euaderet penas,  modis quibus potuit sategit. Itaque membra ipse tormentis sponte aptauit, et rote radiis intricatus  , et in excelso stipite exaltatus, in eadem deuotione, confessione et supplicatione ab hora diei nona, usque ad crepusculum diei sequentis, perseuerans exspirauit  .



PARS XI. De successore B. Caroli in comitatu Flandrie uarie concertationes. Guillelmus Northmannus constitutus.

63.  Sed iam dignum est ut articulum ad superiora tempora conuertamus, et ea que prius quidem gesta, sed a nobis hactenus sunt pretermissa, referamus. Neque enim quecunque eodem tempore contigerunt, eodem etiam tempore dici potuerunt. Interfecto igitur Brugis, ut dictum est,  marchione, fama mali tanti confestim circumquaque diffunditur, et ipsa eadem die usque ad triginta fere leugas extenditur. Ubique ergo luctus, ubique gemitus  et dolor ingens clericorum, monachorum, rusticorum, pauperum postremo omnium in pace et tranquillitate degere et equitatem seruare et seruari cupientium. Raptores autem quilibet et iniqui, utpote uinculis quibus tenebantur diruptis soluti , uniuersa turbare, mercatores quosque et uiatores rebus suis exspoliare, et ipsos plerumque ligare et incarcerare ceperunt. Tanta namque fuit peruersorum hominum rabies et nequitia, ut nec sancti temporis  eos cohibere ualeret reuerentia.

64. uerum omnipotentis Dei subueniente clementia, in breui repressa est eorum dementia. Prelatus enim Guillelmus, domini Caroli consobrinus, mox ut  mortem comitis nuntio deferente cognouit, eadem die sibi comitatum, frustra tamen, uindicauit, et Ariam oppidum munitissimum occupauit, et oppidanos omnes sibi fidelitatem iurare fecit. Cumque et S. uenantium, Casletum, Bellulam, Ipram, Bergensem quoque et Furnensem terram pari modo sibi subegisset, motus raptorum in finibus illis cito repressit, et pacem seruari mandauit. Ceteri quoque barones terre inuicem collocuti, Deo inspirante, paci consenserunt, et singuli partes suas defensare studuerunt.

65.  Porro magnificus rex Francorum Ludouicus, audito quod consobrinus suus Carolus interiisset et Guillelmus honorem sibi indebitum,  presertim ipso non assentiente, inuasisset, et grauiter tulit, et tam illum ea, quam usurpauerat, dignitate priuare, quam amici mortem desiderans uindicare, ad urbem Atrebatum circa mediam Quadragesimam uenit. Quo etiam Guillelmum iuuenem, dictum Northmannie comitem, a patruo suo Henrico Anglorum rege, sicut initio huius opusculi commemorauimus, impie exheredatum, qui regine sororem  nuper duxerat uxorem, uenire mandauit. In qua urbe cum diebus ferme quindecim commorati fuissent, et plures qui sibi comitatum terre nostre competere assererent, Arnulfus  scilicet nepos domini Caroli, Balduinus Montensis, et prefati Guillelmi, qui iam partem terre nostre prelibatam uiolenter tenebat nuntii frequentes hoc ipsum expetentes  ad regem uenissent, tandem regina, Dei, ut arbitror, occulta, sed tamen iusta dispositione preualuit, et animis procerum quorumdam multo ingenio  ad sibi consentiendum inclinatis, sororio suo Northmanno comiti, decimo Kalendas Aprilis, comitatus dominium obtinuit.

66.  Cuius potentiam  patruus eius ad sui detrimentum ueritus crescere, eam totis uisceribus et artibus quibus poterat contendit imminuere. Nepotem ergo suum Stephanum Blesensem,  Bolonie  et Moritonii comitem  , transmittens, et per ipsum et alios partis sue legatos multa tribuens, et plura promittens, multorum animos potentium sollicitat, Flandriam suam hereditatem esse, et ex parte Roberti Casletensis auunculi sui sibi iure competere affirmat, et his modis in suum eos fauorem conciliat, ac ducem  Louanie socerum suum, et Montensem comitem, et Thomam  Codiciacensem, necnon et sepedictum Guillelmum, sibi confederat. Hos omnes et eorum auxiliarios regie uoluntati et ordinationi contraire, et profectus noui comitis modis omnibus impedire hortatur et instigat; non tam ut ipse Flandriam, quod forsitan fieri posse iam desperabat, obtineat; quam ut uires comitis, quas sibi periculosas suspicabatur, eneruet et destruat.

67. Rex autem cum comite Atrebatum ciuitate post aliquantum tempus egressus, primo insulam, deinde Gandauum et Brugas, egre tum  recepit, et obsidionem sua presentia roborauit. Unde comes et post Pascha reuersus per Insulam et Betuniam, usque ad urbem nostram Taruennam peruenit, et ibi  cum magno Cleri et populi gaudio susceptus biduo mansit. Postea cum castrum, quod dicitur S. Audomari, castellano et burgensibus eum gratanter  , conditionibus tamen quibusdam promissis, suscipientibus obtinuisset, et ibi paucis diebus moram fecisset, iterum Taruannam transiens Insulam reuertitur.



PARS XII. Ecclesia Brugensis reconciliata. Corpus B. Caroli repositum. Miracula. Flandria pacata.

68.  Interea rex Robertum reliquosque  illos homicidas Brugenses, de turri, in quam confugerant, egredi, et sese dedere cegerat, et in carcerem et uincula uniuersos retruserat. Quorum narratione innotuit miraculum quod narro. Ex quo enim in eadem ecclesie turri obsessi morati sunt, nullo alimentorum, quorum non modicam illuc copiam contulerant, sicut nec si terram gustarent, sapore delectati sunt; sed postquam sese dedentes exierunt, continuo quem tanto tempore perdiderant gustum receperunt. Cum enim Roberto sitienti de eodem, quo ibi inclusus bibere consueuerat, uino propinassent; optimum eius saporem laudauit, seque ab ipsius initio obsidionis de bono uino non bibisse iurauit. Nesciebat quippe quod de hoc ipse quo solebat bibisset. Quod cum ei indicatum fuisset, opus  Dei in suorum castigatione peccatorum recognouit, et diuinam cum ceteris bonitatem collaudauit.

69. Rex uero ecclesiam S. Donatiani non solum sanguinis effusione, uerum etiam eorum exsecrabili et immunda habitatione multipliciter pollutam, cunctis inde spurcitiis eliminatis purgari, corpusque uenerabile, quod ibi negligentius quam decebat tumulatum fuerat, in aliam  ecclesiam precepit deportari, quatenus funus eius ibi diligentius curaretur, et deinde congruo sibi honore in ecclesia rursus humaretur. Quod et factum est.

70.  uerum quid ibi miraculi diuina ostenderit dignatio, non uidetur pretereundum silentio. Testati sunt enim mihi sciscitanti plerique qui affuerunt, uiri ueraces et religiosi, quorum  unum, Domnum scilicet Absalonem  S. Amandi Abbatem, pro sue sanctitatis merito dignum est hic nominari; quod, cum uenerabile illud corpus, eo, in quo illud ante  quinquaginta tres dies repositum fuerat, monumento dirupto, detexissent, ad gloriam Dei et Martyris sancti ostendendam, in tantum a corruptione alienum inuentum est, ut nec tenuissima quidem modici fetoris nebula exinde ascenderet, que nares circumstantium, siue idem funus contrectantium et curantium, uel in minimo aliquatenus offenderet. uerumtamen, cum quantum  diximus iam tempus in monumento haberet, sic erat uulneribus crudis et omnino recentibus tractabile, ac si eodem die interfectus fuisset. Tanta quoque suauissimi odoris fragantia totum illum locum diuinitus infudit et impleuit, ut nulli fore dubium uideretur, quod Deus fidelem suum glorificare uoluerit. A Domino factum est istud, et est mirabile in oculis nostris. Quod nimirum eo amplius mirabile iudicatur, quod humanorum cadaueribus corporum uix aliquid aliud fetidius estimamus.

71. Ecclesia igitur Domini  Simonis Tornacensis episcopi ministerio, qui in hoc ipsum a rege de Francia fuerat accersitus, more ecclesiastico reconciliata. Sed et memoratum corpus summa reportatur cleri et populi deuotione et reuerentia, et  septimo Kalendas Maii in ecclesia media tumulatur, in extremo examine resurrecturus in gloria.

72.  Quibus omnibus solemniter  , et eo quo dignum erat honore, adimpletis, rex cum exercitu, quem congregare poterat, Ypram contendit, et sequenti die, sexto uidelicet Kalendas Maii, comite sibi ex condicto cum exercitu ex parte alia impigre occurrente, circa horam diei sextam illuc usque peruenit. Porro sepe memoratus Guillelmus Philippi filius, regie maiestatis celsitudinem minus quam oporteret reueritus, extra oppidum ei, multorum et fortium quos sibi confederauerat uirorum et armis fretus et animis, audacter occurrit; et contra uniuersum illum exercitum acerrime dimicare cepit. Sed ille fortiter se agere arbitratus,  dum hostibus obstinatissime repugnat, dum in aduersos aciem dirigit et instaurat, que sibi infelicitatis temporalis et aduersitatis fouea preparata sit, miser ignorat. Etenim iampridem aliqui burgenses, qui sacramentis ei non semel tantum, sed frequenter fidelitatem fecerant, cum quibusdam aliis hominibus ipsius de proditione eius conspirauerant, legatos inde ad Regem direxerant, seque ei portas aperturos, et Guilelmum tradituros iurauerant. ue mundo a scandalis! imo, ue Flandrie a proditionibus! Mirandum, nec minus miserandum, quod terra infelix, cui domino suo per proditionem orbari contigerat, non aliter quam per proditionem alium acquirere ualebat. Et hanc quidem pauci Yprensium  disposuerant faciendam. Iudicauerant namque commodius regie uoluntati parere, quam imperiis Guillelmi, et sibi suspecte potestati subiacere. Neque ideo, ut ferunt, quod ipsius personam in aliquo culparent: sed quorumdam affinium eius dominium intemperantius futurum formidarent.

73.  Itaque cum ab hora diei sexta usque ad nonam utrinque diuersis concursibus ab aquilonali parte et orientali pugnatum fuisset, uexillo, quod in signum future proditionis super summum ecclesie S. Petri fastigium ex proposito  constituerant aduerse partis cuneos accersierunt; et porta meridiana aperta eos in oppidum susceperunt. Quibus protinus totam uillam percursantibus, et rapinis ac incendiis uniuersa uastantibus, Guillelmus destitutum se tum demum presentiens, quod solum superesse uidebat, fugam arripuit: sed fuga sera fuit. Fugientem enim eum Daniel Tenremundensis consecutus comprehendit, et armis exutum comiti Guillelmo captiuum reddidit. Ypra igitur eodem die a porta septentrionali usque ad portam australem spoliata, et incensa ac multitudine militum innumerabili comprehensa, rex et comes Messinas monasterium adeunt, Guillelmum captum secum adducunt. Quem cum postera die castellano Insule custodiendum commendassent, Ariam perrexerunt, et  ea in deditione recepta, Casletum et reliquam illam interiorem Flandriam facillime subegerunt: et sic tandem ad ulciscendam honorandi Caroli mortem Brugas iterum redierunt.



PARS XIII. Reliqui complices cedis S. Caroli puniti; duo fuga elapsi.

75.  Fratrem quoque prepositi Guelricum, quem in mortem eius coniurasse supra memorauimus, cum aliis fere uiginti octo dedititiis e carcere productis  , de excelsa turri precipitare fecerunt: sicque homicide illi condignis tante iniquitati cruciatibus interierunt. Qui quamuis non omnes consilio uel facto peccauerant equaliter, iniquitati  tamen consentiendo, et iniquis auxilium ferendo, paribus quodammodo iniquitatis nexibus se omnes obligauerant. Et ideo, quorum non abhorruerant iungi consortio, eorumdem non immerito sunt puniti supplicio. Robertum autem, quem et ipsum ex coniuratis fuisse supra ostendimus, quique itidem eo quod a populo uehementer diligeretur, et modis quibusdam excusabilior ceteris uideretur, tute satis puniri posse non estimabatur, secum abducere decreuerunt. Quem cum Casletum usque perduxissent, et ille reatus sui multam penitudinem gereret, extra oppidum cum capitis abscissione animaduerti fecerunt.

75.  Dum ea geruntur, Ingrasnus Esnensis,  unus ex prenominatis coniuratoribus, qui patrui sui Theoderici Discamudensis presidio fretus, usque in id temporis excusationes in peccatis excusauerat, et perfidie sue tenebris obcecatus, ipsius regis aspectibus et comitis impudenter se ingerere non erubuerat, et si quis eum super hoc crimine impetere auderet, uiriliter sese defensurum iactauerat, diffidere cepit: et primum quidem apud suos aliquandiu se latendo continuit, ac deinde opportunitatem temporis nactus, omnibus postpositis sue saluti consulere gestiens e patria profugit, et  in terra nostra usque in hec tempora, me scilicet hec scribente, nusquam ultra comparuit  .

76.  At Guillelmus uirouiacensis, et ipse, sicut aliorum claruit confessione, coniuratorum unus, quem nimirum aliis attentus, et finis ipsius exspectatione suspensus, intactum fere reliqueram, iniquitatem suam nequaquam tandiu occultare ualuit. Sed quod in occulto perpetrauerat, indiciis continuo manifestis apparuit. Statim enim post comitis occisionem et thesauri eius direptionem uirouiacum regressus, non minimam inde secum attulit partem. uerum hoc sue nequitie fructu in longum letari permissus non est. Cum enim de aduersario deiecto tripudiaret, et de damnis alienis insolenter exsultaret, repentinus eum pauor inuasit,  et territum de Flandrie finibus exturbauit. Audito namque quod frater suus Lambertus  , qui tantum, ut ex fine monomachie, quam inde in curia sepe fati Guillelmi inierat, claruit, innocens erat, super morte comitis impeteretur, et quod ipse ab eodem Guillelmo, cui iam per subreptionem hominium fecerat, diffiduciaretur, timere cepit. Et primum quidem ad defensionem se parauit, se in crastino ree tantum stimulis conscientie eum exagitantibus, cum nemo eum adhuc persequeretur, uxore et paucis suorum, rebusque, quas euehere poterat, secum assumptis, sexto post mortem comitis die fuge se credidit. »Fugit nempe, ut Scriptura dicit, impius, nemine persequente .«

77. Castellanus autem Curtriacensis, qui antea ei  exstiterat inimicus, statim ut fugam eius audiuit, armata multorum militum manu munitus, uirouiacum contendit; et omnibus que ipsius fuerant mobilibus direptis, munitionem totam euertit, et nemine resistente, in tantum ut nec stipes in loco remaneret, incendit. Ipse uero cum iuxta Tornacum ad uillam quamdam deuenisset, Tornacensibus eum insectantibus, et comprehendere ac punire tentantibus, uxore et maiore suorum parte, rebusque fere omnibus amissis, uix equum nactus euasit, et in partes Neruiorum  , duobus tantum sociis contentus secessit. Ubi monasterium quoddam monachorum adiit: et timore magis, ut postea patuit, humano quam diuino compunctus, monachatus tonsuram habitumque presumpsit. Postea uero occasione  uxoris, sine consensu cuius hoc fecisse asserebatur, paucis euolutis diebus monachatum deseruit, et ad seculum, et ad arma derelicta sine retractatione mox rediit. In quo quidem facto satis  euidenter declarauit illud religionis propositum quam fictus arripuerit. Si enim uinculum uxoris uinculum compellebat solui religionis, eis quibus tanto abusus fuerat tempore cur non abstinuit armis? Nunquid et hoc lex coniugii cogebat? Nequaquam. Nam si uere eum suorum reatuum peniteret, armis relictis, uxori, cum tantum illa maritale debitum exigeret, adherere, et in sudore sui uultus pane suo uesci, districto fatigatus ieiunio debuisset. Nunc autem, ut multorum relatione comperimus, iram Dei non solum penitendo non curat placare, sed corde obstinato excusationes in peccatis excusare, et Deum magis irritans quam placans, peccatis pecata non ueretur augmentare. Timendum est igitur ei, et pro eo etiam nobis, ne quia tardat conuerti ad Dominum,  subito ueniat ira Dei, et in tempore uindicte disperdat eum. Forsitan et ideo ibi tamdiu aliis inuitis seruatur, ut, si tempore sibi indulto non penituerit, et dono misericordie Dei superbe abusus fuerit, iusto Dei iudicio grauius in fine feriatur  . Quod etiam de prefato Ingrasno non absurde sentiri potest. Et hec quidem omnia infra duos fere post mortem comitis menses consummata sunt.



EPILOGUS.

78. Ecce uoluntati uestre, reuerende Pater, imo iussioni, ac fratrum meorum pie petitioni, prout ualui, parui: et materiam mei modum ingenii pariter et eloquii, ut in ipso apparet effectu, tantopere transcendentem uel contingere presumens, multorum me reprehensioni simul et irrisioni exposui.  Etenim stultus dum non loquitur, plerumque sapiens esse creditur. Silentium nempe eius non tam putatur sensus inopia, quam humilitatis custodia. Unde et ego si omnino siluissem, sapiens quidem putari potuissem: sed non eo amplius sapiens fuissem. Nunc autem, quia imperitiam meam scribendo prodidi, sapientes, in quorum manus hec forte peruenerint, indignabuntur mihi: et alii quidem calumniabuntur insipientem, alii subsannabunt presumptorem, alii idiotam iudicabunt, nonnulli quoque stultum merito inclamabunt. Quid ergo erit, Pater sancte, quod me tanta rerum euidentia conuictum poterit excusare? Possum equidem obedientie, uestra mihi auctoritate imposite, non in congruam causam obtendere: sed commodius arbitror  calumnias huiusmodi  , etiamsi quo modo possem euadere, quam insipientiam meam pertinaciter excusando, tanto meorum cumulo peccatorum etiam fallaciam addere, fructumque mihi humilitatis  adimere, et in fastum me uanitatis inaniter extollere. Utilius enim est mihi, ut sciar insipiens, quod sum, quam ut estimer sapiens, quod non sum. Illud namque non infructuosum humili timorem, istud uero  ruinosum superbo parere poterit, quod absit, tumorem. Quem cum omnibus aliis uitiorum sordibus propitius a me dignetur auertere, qui omnem omnino superbiam sua damnauit humilitate. Amen.





uITA ALTERA AUCTORE GALBERTO NOTARIO.




PROLOGUS.


1. Cum inter regnorum principes quos circa nos cognouimus, summum glorie ac laudis sibi adscribendi studium per militie facinora enituisset: et eisdem affectus consimilis ad bene regendum inesset; minoris potentie et fame principabatur Imperator Romanorum Henricus  , qui, cum annos plures sedisset, sine herede diem obiit. Minoris quoque fame ac uirium rex Anglorum  sine liberis degebat in regno, quam comes Carolus Flandriarum marchio, naturalis noster dominus et princeps; qui quod militie fama, et generis nobilitatus regio sanguine septennis in comitatu pater et aduocatus Ecclesiarum Dei preerat, erga pauperes largus, inter proceres suos iucundus ac honestus, aduersus  hostes crudelis et cautus, qui etiam sine herede a suis, imo nefandissimis seruis, traditus et occisus pro iustitia occubuit. Tanti quidem principis mortem descripturus, non elaboraui eloquentie ornatum, seu diuersorum colorum distinguere modos, sed rerum ueritatem solummodo exsequi, que quamquam stylo arido, tamen memorie fidelium scribendo commendaui peregrinum mortis ipsius euentum. Neque equidem locum et temporis opportunitatem, cum animum in hoc opere intenderem, habebam; quandoquidem noster locus eodem tempore sollicitabatur metu et angustia, adeo ut sine aliorum exceptione tam Clerus quam populus indifferenti periclitabatur occasu et rerum suarum et uite. Igitur inter tot aduersa et angustissimos locorum  fines, cepi mentem fluctuantem, et quasi in Euripo iactatam compescere, et iuxta scribendi modum cohibere. In qua animi mei exactione una caritatis scintillula, suo igne fota et exercitata, omnes uirtutes spirituales cordis funditus igniuit, et subsequenter hominem meum, quem aforis timor possederat, scribendi quadam libertate donauit.

2. Super hoc igitur mentis studio, quod in tam arcto positus  uestro et omnium fidelium auditui in communi commendaui, si quis quidquam obgarrire  et detrahere contendat, non multum curo. Securum enim me facit quod ueritatem omnibus apertam, qui mecum eodem percellebantur periculo, loquor, et eam posteris nostris memorandam commendo. Rogo ergo et moneo, si cui huius styli ariditas, et huius opusculi exiguus manipulus ad manus uenerit, non derideat et contemnat: sed noua admiratione, que scripta sunt et Dei ordinatione congesta, nostro solummodo tempore admiretur, et discat potestates terrenas non despicere uel morti tradere, quas credendum est Deo ordinante nobis esse prepositas; unde apostolus: »Omnis anima omni potestati subiecta sit, siue regi tanquam precellenti, siue ducibus tanquam a Deo missis ,« tanquam enim non est similatiuum,  sed confirmatiuum: tanquam uero dicitur in Scriptura sancta pro eo quod uere est: sicut est ibi, tanquam sponsus, hoc est uere sponsus. Non quidem promeruerant homicide et potatores et scortatores et omnium uitiorum serui nostre terre ut preesset eis bonus princeps, religiosus et petens, catholicus, post Deum pauperum sustentator, Ecclesiarum Dei aduocatus, patrie defensor, et talis in quo terreni imperii reliqua potestas bene regendi formam et Deo seruiendi materiam assumeret. uidens ergo diabolus Ecclesie et fidei Christiane profectum, sicut subsequenter audituri estis, commouit terre, hoc est, Ecclesie Dei stabilitatem, et conturbauit eam dolis, traditionibus et effusione innocentium sanguinis.



CAPUT PRIMUM. Illustria in comitatu gesta B. Caroli. Imperium Romanum et regnum Hierosolymitanum oblatum.


3. Carolus itaque filius Cuntionis regis Datie  et matre oriundus que terre Flandrensis comitum de sanguine processerat: ea affinitate cognationis a puero in patria nostra altus est usque ad uirile robur corporis et animi. Postquam uero militie titulis armatus est, egregium facinus in hostes arripuit,  famam bonam et gloriam sui nominis pene magnorum potentes obtinuit. Quem quidem per plures annos in principem peroptauerant proceres nostri, si forte sic euenire potuisset. Igitur comes Balduinus adolescens fortissimus moriendo nepoti suo Karolo regnum simul et principibus contradidit, et sub fidei securitate commendauit.

4. Cepit utique maioris consilii prudentia pius comes de pacis reformatione disponere, leges et iura regni reuocare, ita ut paulatim pacis statu undecumque collecto, in quarto sui comitatus anno, per illum omnia florerent, omnia riderent, omnia iustitie et pacis securitate et multiplici iucunditate fruerentur. Tandem uidens gratiam pacis omnibus iucundam, indixit per terminos regni, ut sub quiete  et securitate absque armorum usu communiter degerent, quicumque aut in foro aut infra castra manerent et conuersarentur: alioquin ipsis plecterentur armis, que ferrent. Sub hac ergo obseruantia arcus et sagitte et subsequenter omnia arma post posita sunt in forincesis locis, sicut et in pacificis. Qua pacis gratia legibus et iustitiis sese regebant homines, omnia ingeniorum et studiorum argumenta ad placita componentes: ut in uirtute et eloquentia rhetorices unusquisque se defensaret, cum impetitus fuisset: uel cum hostem impeteret qua colorum uarietate oratorie fucatum deciperet. Tunc uero habuit rhetorica sua exercitia et per industriam et per naturam: erant enim multi illitterati, quibus natura ipsa eloquentie modos et rationabiles  prestiterat coniecturandi et argumentandi uias, quibus nullatenus illi, qui disciplinati erant et docti artem rhetoricam, obuiare uel auertere poterant. Sed quia iterum suis fallaciis minus cautis fideles et oues Christi in placitis illi conuenerunt, Deus, qui omnia ab alto speculatur, corripere fallaces suos non despexit; ut quibus eloquentie bonum prestiterat ad salutem, ipsis per flagella insinuaret, quia eo bono usi sunt ad propriam perditionem.

5. Immisit ergo Dominus flagella famis, et postmodum mortalitatis, omnibus qui in regno degebant nostro, sed prius terrore signorum reuocare dignabatur ad penitendum, quos pronos preuiderat ad malum. Anno ab Incarnatione Domini milleno centeno  uicesimo quarto, in Augusto mense uniuersis terrarum habitoribus in corpore solari, circa nonam horam diei apparuit  eclipsis, et luminis non naturalis defectus, ita ut solis orbis orientalis obfuscatus, paulatim reliquis partibus ingereret nebulas alienas, non simul tamen totum solem obfuscantes, sed in parte: et tamen eadem nebula totum pererrauit solis circulum, pertransiens ab oriente usque ad occidentem tantummodo in circulo solaris essentie: unde qui statum pacis et placitorum iniurias notabant, future famis et mortis periculum minabantur  uniuersis. Cumque, neque sic correcti sunt homines, tam Domini quam serui, uenit repentine famis inedia, et subsequenter mortalitatis irruerunt flagella  . Unde in psalmo, »et uocauit famem super terram, et omne firmamentum panis contriuit .« Quo tempestate non poterat solito more sese quisque cibo et potu sustentare, sed contra morem tantum panis insumpsit epulator semel in prandio, quantum ante hoc tempus famis in diuersis diebus sumere consueuerat, atque sic per insolentiam est gurgitatus, et omnes naturales receptaculorum meatus distenti nimietate repletionis cibi et potus, natura languebat. Cruditate quoque et indigestione tabescebant homines et adhuc fame laborabant, donec spiritum exhalarent ultimum.  Multi quoque inflati sunt, quibus cibus et potus fastidiebat; quibus tamen utique abundabant. Quo tempore famis, in media Quadragesima, etiam homines terre nostre, circa Gandauum et Legionem  et Scaldum fluuios commorantes, carnes comederunt, eo quod panis eis prorsus defecisset: quidam uero ipso itinere cum transitum facerent ad ciuitates et eastra, in quibus panem sibi compararent, nondum semiperfecto transitu suffocati fame perierunt: circa uillas et curtes diuitum, et castra seu munitiones, pauperes cum ad eleemosynas misero gressu deuoluti uenissent, mendicando mortui sunt. Mirabile dictu! nulli in terra nostra manserat naturalis color, sed talis pallor affinis et proprius mortis inerat uniuersis. Languebant similiter sani  et egri, quia qui sanus erat in compositione corporis, eger effectus est, uisa miseria morientis.

6. Neque sic quidem correcti sunt impii, qui eodem tempore, sicut aiunt, in piissimi comitis Caroli mortem conspirauerant. At comes egregius satagebat omnibus modis pauperes sustentare, eleemosynas largiri in castris et in locis suis, et presens ipse et per ministros suos. Eadem tempestate centum pauperes in Brugis omni die sustentabat, singulis illorum unum panem admodum grandem tribuens, ab ante Quadragesimam predictam usque in nouas eiusdem anni messes. Similiter in aliis castris suis idem disposuerat. Eodem anno edixerat dominus comes quod, quicunque duas mensuras  terre seminarent tempore sementis alteram mensuram terre seminarent faba et pisa, eo quod hoc genus leguminis citius et tempestiuius fructum proferret, unde pauperes citius sustentari potuissent, si famis miseria atque inedia anno non cessaret. Similiter per omnem comitatum suum preceperat, per hoc in futuro consulens pauperibus quantum poterat: illos etiam ex Gandauo turpiter redarguit, qui passi sunt ante ostium domus sue mori pauperes fame, quos pauisse poterant. Ceruisiam quoque interdixit confici, ut eo leuius et melius abundarent pauperes,  si a ceruisia conficienda cessarent tempore famis ciues et incole terre. Nam ex auena panes fieri iussit, ut saltem in pane et aqua uitam continuarent pauperes. uini quartam sex pro nummis uendi precepit, et non carius, ideo ut cessarent negotiatores ab abundantia et emptione uini, et merces suas commutarent pro necessitate famis, pro uictualibus aliis, quibus leuius abundarent et facilius pauperes sustentarent. A propria mensa sibi quidem subtraxit quotidie uictum, unde centum pauperes et tredecim sustentabantur: indumenta insuper noua, scilicet camisiam  , tunicam, pelles, cappam, braccas, caligas, subtulares  , a principio illius Quadragesime et deuoti ieiunii sui, in quo statim traditus in Domino obdormiuit, quotidie uni pauperum  erogauit usque ad diem quem obiit in Christo atque dispensatione tali et misericordi erogatione in pauperes paracta, sic ibat ad ecclesiam, ubi in oratione decumbens psallebat Deo psalmos, ibique audito ex more sacro denarios pauperibus distribuit sic Domino prostratus.

7. Cumque in comitatu suo Flandriarum marchio Carolus pacis et glorie decore degeret  , Henricus Imperator Romanus diem obiit, et desolatum est regnum imperii illius et sine herede exheredatum. Igitur sapientiores in clero et populo regni Romanorum et Teutonicorum satagebant omnibus modis, quem sibi ad Imperium regni prouiderent, uirum nobilem tam genere quam moribus. Igitur  circumspectis terrarum et regnorum principibus, considerate inierunt consilium, quatenus illi sapientiores et potentiores in regno, legatos idoneos, scilicet cancellarium archiepiscopi  Coloniensis ciuitatis, et cum eo comitem Godefridum  solemniter transmitterent ad consulem Flandriarum Carolum pium, ex parte totius cleri et ex parte totius populi regni et imperii Teutonicorum expostulantes et obsecrantes potentiam et pietatem ipsius, ut imperii honores et dignitates regias cum suis facultatibus pro sola caritate assumeret. Omnes enim meliores tam in clero quam in populo eligendum sibi eum iustissimo desiderio exspectabant, ut Deo donante ad ipsos dignaretur adscendere, coronatione et Imperii exaltatione unanimiter sublimarent,  ac regem illum lege predecessorum Catholicorum imperatorum constituerent.

8. Cumque legationem et expostulationem audisset Carolus comes, consilium cum nobilibus et Paribus sue terre subiit, quid super hoc ageret. At illi, qui ipsum iusto amore, et dilectionis uirtute dilexerant, et ut patrem uenerabantur, ceperunt dolere, et dicessum eius deflere, et ruinam patrie grauem fore, si forte eam desereret. Tandem illi traditores pessimi, qui uite ipsius inimicabantur, consuluerunt ei, ut regnum et eius honores preriperet inter Tcutonicos, persuadentes ei quante glorie et quante fame sibi foret regem Romanorum esse. Laborabant miseri illi, qua astutia, quibus dolis carerent eo, quem postmodum, dum amouere  non poterant, uiuentem tradiderunt, pro lege Dei et hominum cum ipsis decertantem. Remansit itaque in comitatu suo Carolus comes pro expostulatione suorum dilectorum, pacem et salutem patrie, quantum in se erat, omnibus demandans et constituens, Catholicus, bonus, religiosus, cultor Dei, hominumque rector prouidus. Qui cum secularis militie facinora acturus foret, non habebat hostes circa terram suam, siue in marchiis, siue in confiniis et terminis suis: quia timebant eum, aut pacis et dilectionis federe coniuncti, potius munera et donaria in inuicem transmiserant, sed certamina militie secularis pro honore terre sue, et pro exercitio militum suorum apud aliquem  comitum uel principum Northmannie uel Francie, aliquando uero ultra regnum Francie arripuit, illicque cum ducentis equitibus tornationes exercuit: qua in re famam suam, et comitatus sui potentiam ac gloriam sublimauit. Quidquid ergo leuitatis huius culpa deliquit, eleemosynarum multiplici redemptione apud Deum emendauit.

9. Huius quoque uite tempore contigit  regem Hierosolymorum in captiuitatem Saracenorum cucurrisse, et desolata sedebat ciuitas Hierusalem absque rege suo: quem sicut didicimus, Christiani nominis milites, qui militie Christiane ibidem studuerant, odio habebant, eo quod tenax et parcus fuisset rex ille captus, nec bene rexisset populum Dei. Inierunt ergo consilium et communi consensu  litteras direxerunt comiti Carolo, ut ascendens Hierosolymam, regnum Iudee assumeret, et in loco et in sancta ciuitate imperii catholici coronam dignitatemque regiam possideret. Noluit igitur, super hoc accepto fidelium suorum consilio, deserere patriam Flandriarum, quam uita comite bene recturus foret, et satis melius quam adhuc rexisset, nisi traditores illi pessimi pleni demonio, dominum et patrem plenum spiritu pietatis et consilii et fortitudinis enecassent. Proh dolor! quod tantum uirum ab Ecclesia Dei tollerent, de quo regem Ecclesie et populus Orientalis imperii et Hierosolymorum ciuitas sancta simul cum populo Christianorum peroptauerat et disposuerat, simul expostulauerat constituere.



CAPUT II. Odii in S. Carolum concitati occasio.


10. Deficiunt quidem mihi uires anime, et eius memoria simulque maior uis in anima, scilicet ratio ad laudandum bonum consulem Carolum: cuius meritis impares omnes estis uos terrarum principes, minus potentes, imperiti, indiscreti, incompositi moribus. Nam talis erat comes Carolus in fine uite apud religiosos filios Ecclesie, qualis in meritis suis precellebat rectores et plures philosophos fidei Christiane: et quamuis olim peccator et criminosus fuerit, in fine uite bone ex penitentie fructu omnia cooperabantur ei in bonum et salutem anime perpetuam. Unde et ille ait:

   dicique beatus,
 Ante obitum nemo supremaque funera debet. 
Et apostolus: »Scimus quoniam diligentibus Deum omnia cooperantur in bonum his qui secundum propositum uocati sunt sancti .« In sacro loco igitur, et in sacris orationibus, et in sacra cordis deuotione, et in sacro Quadragenarii tempore, et in sacra eleemosynarnm largitione,  et ante sacrum altare, et inter sacras reliquias S. Donatiani archiepiscopi Remorum et  B. Basilii Magni et S. Maximi trium mortuorum suscitatoris, canes immundi, demonio pleni, serui dominum suum iugulauerunt. Nemo quippe ita est absurdus, ita hebes, ita stolidus, qui non adiudicaret traditores  illos penis infimis et inauditis; qui inaudita traditione dominum suum, ipsi serui, qui obseruasse debuerant, disperdiderunt. Igitur mirandum erat et singulariter memorandum, quod et multos uiderimus imperatores, reges, duces ac consulares uiros, nullum uidimus uel audiuimus adhuc, quem ita deceret fuisse dominum ac patrem, aduocatum Ecclesiarum  Dei, sicut ipsum condecuit. Sciebat enim esse dominus, pater, aduocatus, pius, mitis, exorabilis, ad honorem Dei et decorem Ecclesie idoneus, quod uere satis probabile est, quia post mortem tanti uiri protestati sunt super ipsius meritis omnes, et amici et inimici, extranei et uicini, nobiles et ignobiles, et cuiuscunque terre habitatores, qui saltem egregiam famam de ipso audierant, quanti meriti foret credendus apud Deum et homines, qui propter iustitiam Dei exsequendam, et propter salutem eorum quos regebat, more Christiani Rectoris occubuit. Quem homines sue pacis super illum magnificantes supplantationes tradiderunt, ut in psalmo, »Etenim homo pacis mee, qui edebat panes meos, magnificauit super me supplantationes .«

 11. Postquam igitur clementia Dei flagella subtraxerat, et molestiam temporis prorsus remotam frustrauerat, cepit sue dignationis copiam terris commodare, et iussit uegetabilitate frugum horrea repleri, uino et ceteris uictualiis mundum redundare, et quadam amenitate temporum, iussu diuino tota terra refloruit. uolens itaque comes pius iterum reuocare honestatem regni, perquisiuit, qui fuissent de pertinentia sua proprii, qui serui, qui liberi in regno. Dum placitorum negotia agebantur, sepe comes presens aderat, audiens de disceptatione libertatis secularis et conditione seruorum, scilicet quod in magnis negotiis et generalibus causis liberi responsa non dignabuntur reddere seruis. Quos quidem comes de pertinentia sua perquirere poterat, sibi uindicare  laborabat. Unus prepositus Bertulfus Brugensis, et frater eius Castellanus in Brugis, cum nepotibus suis Bordsiardo,  Roberto,  Alberto, et ceteris de illa cognatione precipuis, elaborabat omni astutia et ingenio, quomodo a seruitute et pertinentia comitis sese absentaret et subterfugeret: nam et ipsi de comitis pertinentia erant conditione seruili.

12. Accepto tandem consilio prepositus ille neptes suas nubiles, quas educauerat in domo sua, militibus liberis in coniugium tradidit; ut quasi occasione illa nubendi ad libertatem secularem quodammodo accederent ipse et sui. Sed contigit quod miles, qui neptem prepositi duxerat in uxorem, ad singulare  bellum alium quemdam in presentia comitis appellaret militem qui secundum sue cognationis propagationem liber erat: at appellatus indignationis sibi repulsa uiliter respondit: scilicet se non fuisse de seruili conditione, imo libere dignitatis, secundum lineas sui generis propagatum, et ob hoc ad bellum singulare non se fore parem appellanti congressurum.  Quicunque enim secundum ius comitis ancillam liber in uxorem duxisset, postquam annuatim eam obtinuisset, non erat liber: sed eiusdem conditionis erat effectus, cuius et uxor eius. Indoluit ergo miles ille, qui propter uxorem suam libertatem amiserat, per quam liberiorem se fore crediderat, cum eam accepisset. Indoluit ergo prepositus et sui: et ideo enitebantur omnibus modis se subtrahere a seruitute comitis. Igitur cum ueritatis indicio et seniorum regni relatu, comes intellexisset, quod sibi sine cunctatione pertinuissent, conabatur ipsos sue seruituti uindicare: et tamen quia prepositus et cognati eius a comitis predecessoribus, usque ad hoc tempus de seruili conditione non interpellatus nec pulsatus fuit, quasi sopitum et multis temporibus  neglectum foret, omnium obliuioni tradebatur, nisi in predicta belli appellatione ad recordationis ueritatem reuocatum fuisset.

13. Ceterum prepositus cum tota nepotum successione post comitem in regno potentior, et fama atque religione gloriosior, se liberum fuisse et cognationis tam antecessores quam successores suos confirmabat, et quadam superstitione et arrogantia sic se contendebat. A comitis igitur mancipatione et pertinentia se et suos subtrahere consilio et potentia laborabat, et ideo sepe improperabat comiti sic: Iste Carolus de Dacia nunquam ad comitatum conscendisset, si ego uoluissem. Nunc ergo, cum per me sit comes effectus, non recordatur quod bene sibi fecerim, imo laborat prorsus me cum toto genere  meo retorquere in seruum, perquirens a senioribus utrum simus eius serui: sed querat quantum uelit, nos semper erimus et sumus liberi, et non est homo super terram qui possit nos constituere seruos. Frustra tamen iactanter loquebatur: nam consul precautus detractationem prepositi et suorum intellexerat, et fraudem simul et traditionem audierat. Quandoquidem defensionis sue effectum habere non poterat prepositus et sui, quin libertate sibi usurpata carerent; maluit ipse cum tota nepotum successione perire quam seruitute comitis mancipari. Peruerso tandem et nefandi consilii dolo ceperunt de morte piissimi consulis seorsum tractare, et tandem locum et opportunitatem occidendi illum  pretendere.

14. Letus ergo prepositus erat, quod lites et seditiones ortas inter nepotes suos et Thancmarum, cuius parti iuste comes fauebat, occasiones haberet tradendi comitem: nam uniuersos milites prouincie nostre, tum pretio, tum potentia, tum petitione acciuerat in auxilium nepotum suorum contra Thancmarum. Quem quidem obsedit circumquaque in loco quo se uallauerat, et tandem collecta manu inuasit ualidissime obsessos, et claustra portarum confringens detruncauit pomeria et sepes inimicorum suorum. Absens tamen, et quasi nichil fecisset, consilio et dolo omnia fecit, omnem beneuolentiam a foris pretendebat: et inimicis dicebat, sese dolere quod nepotes sui tot lites, tot homicidia peragerent, quos  quidem ad omnia nefaria animauerat. In congressione ergo predicta utrinque ceciderunt eo die plurimi uulnerati et mortui. Quod cum intellexisset prepositus quod iam congressio fieret, ipsemet descendit ad carpentarios qui in claustro fratrum operabantur, et iussit ferramenta eorum, scilicet secures, illuc deferri, quibus detruncarent turrem et pomeria et domos inimicorum suorum. Misit ergo per singulas domos in suburbio ad colligendas secures, que illuc citissime delate sunt. Cumque in nocte rediissent nepotes eius cum quingentis militibus armigeris et peditibus infinitis, induxit eos in claustrum et fratrum refectorium, in quo refecit uniuersos, diuerso ciborum et potuum apparatu, et super hoc letus et gloriosus erat. Cumque assidue sic affligeret inimicos,  et maximam in eis expensam faceret, qui nepotes suos iuuarent; ceperunt primo armigeri, postea milites depredari rusticos, adeo ut pecudes et armenta uillicorum raperent et deuorarent. Quidquid in suum usum possederant rustici, hoc nepotes prepositi uiolenter rapiebant et suorum sumptui deputabant. Sed a principio regni nullus comitum perpessus est rapinam fieri in regno, eo quod maxima mors et pugna inde contigisset.

15. Audierunt ergo rustici comitem uenisse apud Ipram, ad quem nocte et clanculo usque ad ducentos transierunt, pedibusque ipsius conuoluti obsecrantes paternum et consuetum ab eo auxilium, ut res ipsorum reddi iuberet, scilicet pecudes et armenta, uestes et argentum, insuper omnem ceteram supellectilem  domuum suarum, que omnia rapuissent nepotes prepositi, et illi qui in expeditionem illius obsidionis cum illis et nocte et die pugnassent. Quas proclamorum conquestiones comes grauiter ferens, conuocauit consiliatores suos et plures etiam, qui de cognatione prepositi fuere, perquirens ab eis qua uindicta et quo rigore iustitie hoc facinus iustificaret. At illi consilium dederunt ut sine dilatione domum Borsiardi incendio destrueret, eo quod rapinam in rusticos comitis exercuisset: atque ideo maxime consiliati sunt domum prefatam destrui, que quandiu staret, tandiu lites et rapinas Borsiardus insuper et homicidia perageret, et sic uiciniam illam prorsus uastaret. Descendit ergo super hoc  consultus consul, et incendit domum et funditus mansionem eius destruxit. Tunc ille Borsiardus et prepositus et ipsorum complices ultra modum indoluerunt, tum quia comes in hoc facto uidebatur consensum et auxilium prestitisse inimicis eorum; tum quia comes quotidie ipsos de seruili conditione pulsaret, et ad sibi mancipandos omni modo laboraret.

16. Sicque domo conflagrata, comes Brugas ascendit. Concessa igitur domo cum consedisset uenerunt ad eum qui familiares erant ei et precautum reddiderunt dicentes quod nepotes prepositi eum traderent, eo quod iam occasionem aptam pretenderent a conflagratione domus prefate, quanquam, etsi hoc non fecisset, comes, non minus tamen ab  illis traderetur. Postquam uero comes cenauerat, ascenderunt coram eo intercessores ex parte prepositi et nepotem ipsius qui exorarent comitem ut indignationem suam ab eis auerteret, et sub amicitia sua miseratus eos reciperet. At consul omnia iusta secum illis acturum et misericorditer etiam respondit, si lites et rapinas postponere deinceps uoluissent, et meliorem domum insuper restituere Borsiardo se debere promisit. In loco tamen, in quo domus combusta est, iurabat, se comitatum obtinente, amplius Borsiardum nullam possessionem obtenturum, eo quod usque tunc, iuxta Thancmarum manens, nunquam nisi lites et seditiones in hostes et in ciues cum rapina et cede ageret. Qui uero intercessores fuere partim conscii traditionis, non  multum super reconciliandis uexabant comitem, et quando propinatum ibant ministri, rogabant comitem ut de uino meliore afferri iuberet. Quod cum ebibissent, sicut potores solent, rogabant semel sibi propinari et abundanter adhuc, ut posteriore licentia et ultima a consule accepta, quasi dormitum abirent: et iussu comitis abundanter propinatum est omnibus illis qui aderant, donec accepta licentia ultima ipsi abiissent.



CAPUT III. Conspiratio nocturna in cedem S. Caroli. Huius enorme scelus ponderatum.

17  . Igitur Isaac et Borsiardus et Willelmus ex Werui, Ingrannus et eorum complices, accepto assensu a preposito, quod nec necessitate diuine  ordinationis per liberam uoluntatem quidem facturi erant, accelerabant: nam statim hi, qui mediatores et intercessores erant inter comitem et nepotes prepositi, concessa domo eiusdem prepositi denuntiauerunt responsum comitis; scilicet quod nullam gratiam potuissent acquirere aut nepotibus aut eorum fautoribus predictis, sed hoc solum cum eis ageret, quod iustitie districtione censura primatum terre constituisset. Tunc prepositus et sui nepotes intro cameram abeuntes; accitis quos uoluissent, custodiente ipso preposito camere ianuam, dederunt dexteras in inuicem ut traderent consulem, et ad hoc facinus aduocauerunt  Robertum puerum, conuenientes illum ut daret dexteram, id idem simul cum ipsis peracturus, quod et ipsi peractum irent,  pro quo et dexteras in inuicem contradidissent. At puer nobilis animi uirtute precautus animaduertebat graue fore, pro quo ipsum urgerent: restitit nolens ignoranter in taxationem illorum subduci, nisi presciret quid rerum acturos sese confirmassent,  et cum adhuc cogerent illum, subtrahens se exire ianuam festinabat. Sed Isaac et Willelmus et ceteri proclamabant preposito, qui tunc ianitor erat, ne Robertum exire permitteret, donec iussu ipsius coactus, quod ab eo postulassent, perageret. Statim prepositi blanditiis et minis iuuenis circumuentus rediit et dedit sub eorum conditione dexteram, ignarus quidem quid cum illis acturus foret et statim confirmatus cum traditoribus requisiuit quid fecisset. At illi: Comes iste Carolus laborat omnibus modis ad destructionem nostram, et ut in seruos sibi nos uindicet, festinat: cuius traditionem iam coniurauimus: et debes amodo nobiscum eamdem traditionem tam consilio quam opere peragere.

18. Igitur territus puer et totus in lacrymas fusus,  ait: Absit a nobis ut dominum nostrum tradamus et patrie consulem. Imo reuera, si non desistitis, ego uadam et aperte traditionem uestram comiti et uniuersis eloquar, nec super hoc pacto consilium uel auxilium, uolente Deo, unquam prestabo. At illum fugientem ab eis, uiolenter retinuerunt, dicentes: Audi, amice, quasi serio facturi essemus prefatam traditionem, iam eam intimauimus: ut per hoc probaremus, utrum in aliquo graui facto nobiscum uelis permanere. Est quidem aliud quiddam, quod adhuc tibi celauimus, causa cuius obligatus es nobis fide et taxatione, quod in futuro dicemus: et quasi in risum conuersi, dissimulabant traditionem. Descendit utique in locum suum unusquisque illorum, exeuntes a camera.  Isaac cum tandem domum  uenisset, quasi dormitum ibat  et mox conscenso equo rediit in castrum, descendens in hospitium Borsiardi et euocans eum ceterosque quos uoluit, seorsum descenderunt in aliud hospitium, scilicet Walteri militis. Et cum introissent, ignem prorsus qui in domo erat exstinxerunt, ne forte per ignem accensum innotesceret expergefactis in domo, qui essent, et quid negotii contra morem illa noctis tempestate agerent. Securi igitur in tenebris consiliabantur traditionem fieri statim in mane, eligentes de familia Borsiardi animosiores et audaces ad hoc facinus, et spondebant eis diuitias multas. Militibus uero qui interficerent comitem  marcas quatuor, et seruientibus qui idem agerent marcas duas obtulerunt, et confirmauerunt  sese nequissima rerum taxatione. Reuersus est itaque Isaac in domum suam circa crepusculum diei, postquam suo consilio ceteros animauerat et promptos ordinauerat in tantum scelus.

19. Igitur cum dies obuenisset obscura ualde et  nebulosa, ita ut haste longitudine nullus a se discernere posset rem aliquam, clanculo seruos aliquot misit Borsiardus in curtem comitis precauere exitum eius ad ecclesiam. Surrexerat quidem comes multo mane, et distribuerat pauperibus, sicut consueuerat, in propria domo, et sic ad ecclesiam ibat. Sed sicut referebant capellani eius, nocte cum in lectum se composuisset ad dormiendum, quadam uigilantie sollicitudine laborabat, mente quidem confusa et turbata, ita ut multiplici rerum meditatione pulsatus, modo in altero cubans latere, modo residens in stratu, totus languidus sibi ipsi uideretur. Cumque in itinere uersus ecclesiam B. Donatiani processisset, serui qui eius exitum precauebant recurrentes, denuntiauerunt traditoribus consulem in solarium ecclesie  conscendisse cum paucis. Tunc ille furibundus Borsiardus et milites et seruientes eius, simul acceptis gladiis nudis sub palliis, persequebantur comitem in in eodem solario: diuidentes se in duas partes, ita ut ex utraque uia solarii nullus eorum aufugeret quos tradere uoluissent: et ecce comitem prostratum suo more iuxta altare in humili scabello uiderunt, ubi Deo psalmos decantabat et orationes deuotus, simul et pauperibus denarios erogabat.

20. Et sciendum quam nobilem uirum et egregium consularem tradiderunt serui impiissimi et inhumani. Meliores et potentiores qui a principio sancte Ecclesie, siue in Francia, siue in Flandria, siue in Dacia, siue tandem sub Romano imperio floruissent, progenitores eius fuerunt, de quorum traduce comes  pius nostro tempore concretus et in uirum perfectum a puero educatus, nunquam paternos et regios excessit nobiles mores et naturales uite honestates. Cumque ante comitatum multa insignia et egregia fecisset, arripuit sancte peregrinationis uiam Hierosolymorum, atque maris profunda transnauigando, tandem post multa pericula et uulnera pro amore Christi sepe perpessa, uoto peroptato et letissimo, in Hierusalem ascendit, ubi etiam contra hostes Christiane fidei strenue dimicauit, et sic, ueneranter adorato Domini sepulchro, repatriauit. In qua peregrinationis necessitate et angustia didicit pius Domini uernaculus, sicut in comitatu sedens sepe retulit, quanta egestate pauperes laborarent, qua superbia diuites extollerentur, et tandem quota  totus mundus miseria concutereturg: unde condescendere solebat egentibus, et fortis fieri in aduersis, non eleuari in prosperis, et sicut Psalmista docet: »Honor regentis iudicium diligit ;« iudicio principum et uirorum prudentium comitatum regebat.

21. Cumque tam gloriosi principis martyrium uita suscepisset, terrarum uniuersi habitatores infamia traditionis ipsius perculsi, nimis indoluerunt, et mirabile dictu, occiso consule in castro Burgensi in mane unius diei scilicet ferie quarte fama impie mortis eius in Londonia ciuitate, que est in Anglia  terra, secundo die postea circa primam diei perculit ciues, et circa uesperam eiusdem secunde diei  Laudunenses turbauit, qui in Francia a nobis longe remoti sunt. Sicut didicimus per scholares nostros, qui eodem tempore Lauduni studuerunt, sic etiam per negotiatores nostros intelleximus, qui eodem die Londonie mercature intenti fuere. Interualla ergo, uel temporum uel locorum predictorum nec equo, nec nauigio quisquam transiisse tam uelociter poterat.

22. Ad hoc quoque traditionis facinus peragendum, dispensatum est a Deo ut audaces et presumptuosi de sanguine predecessorum prepositi Bertulfi relinquerentur, ceteris morte preuentis; qui potentes in patria dum uiuerent, fuerunt persone graues et  diuitiis affluebant, sed predictus prepositus in ciero seueritate grauissima degebat et non modice superbus. Nam sui moris erat cum in presentiam eius aliquis accessisset, quem optime nouisset, ut superbia animi sui dissimulante, ex indignatione iuxta se sedentes interrogaret, quisnam esset: at tunc primum si placuisset ei, accitum salutaret. Cum uero alicui prebendulam uendidisset canonicam, nulla electione canonica, imo uiolenter iili inuestituram dedit. Non enim aliquis canonicorum suorum audebat uel tacite ipsum redarguere uel aperte. In predicto fratrum loco ecclesie B. Donatiani canonici ualde religiosi et perfecte litterati olim, scilicet in principio prepositure huius arrogantissimi prelati, fuerunt, qui eius superbiam reprimentes, consilio et  doctrina catholica constrictum tenebant, ne quid inhonestum in Ecclesia presumeret. Postquam uero in Domino obdormierunt, relictus sibi ille prepositus, ad quidquid sibi uidebatur et quo eum impetus arrogantie impulit, ferebatur. Siquidem cum esset caput sui generis, nepotes suos admodum enutritos et tandem militia precinctos omnibus in patria preferre studuit, et ut fama eorumdem ubicunque innotesceret, laborauit: unde ad lites et seditiones cognatos suos armauit, hostes eis quos impugnarent opposuit, ut sic fama per uniuersos uolaret, scilicet quante potentie ac uirium ipse et nepotes eius fuissent, cui nullus in regno resisteret uel preualeret. Tandem de seruorum conditione pulsatus in presentia comitis, et simul a comite ad hoc elaborante, ut  probaret eum cum tota successione seruum fuisse, sugillatus, sicut predictum est; satagebat qua fuga et qua astutia sese seruituti opponeret, et qua uirtute libertatem usurpatam conseruaret. Et cum aliter obstinatus non posset, traditionem, quam diu detractauerat, tam inter suos quam inter regni pares nefando exitu consummauit per se et per suos.

23. Sed piissimus Deus iterum suos reuocare dignatus est per terrorem signorum: nam circa uiciniam nostram in fossatis aque cruente apparuerunt in signum future cedis, per quod a suo scelere euocari poterant, si indurato cordis zelo non conspirassent  in tradendo comitem. Insuper sepius conferebant, si comitem interficerent, quis eum uindicaret; et quamuis ignorarent quid dicerent. Quis? infinitum nomen, infinitos, et qui sub certo numero non adscriberentur, notauit; quandoquidem rex Francie cum graui exercitu et simul principes terre nostre cum infinita multitudine, ad uindicandam consulis piissimi mortem, conuenerunt. Sed adhuc nondum huius fati miseria deuoluta est ad finem: quin de die in diem non desinant uindicare prefatam comitis mortem, in omnes suspectos et reos et ubicunque profugos et exules.

24. Nos itaque terre Flandriarum incole, qui consulis et magni principis mortem deflemus, uite eius memores obsecramus, monemus et rogamus, ut  audita uera et certa descriptione et uite et mortis ipsius, quicunque audiueritis, deposcatis anime eius uite eterne gloriam et beatitudinem cum Sanctis perennem. In hac passionis subscriptione consequenter inueniet lector distinctiones dierum et gestorum, que in ipsis facta sunt diebus, usque ad uindictam subnotatam in fine opusculi, quam solus Deus exercuit in principes terre, quos ab hoc seculo mortis districtione exterminauit, quorum consilio et auxilio traditio incepta est et ad finem usque perducta.



CAPUT Iu. Cedes S. Caroli et quatuor aliorum. Aliquorum fuga aut captiuitas.

25. Anno milleno centeno uicesimo septimo,   sexto Nonas Martii, secundo die scilicet post introitum mensis eiusdem, preteritis duobus diebus de secunda hebdomade Quadragesime, feria quarta subsequenter lucescente,  Concurrente quinto, epacta sexta, circa mane; dum pius comes Brugis in ecclesia B. Donatiani, Remorum quondam archipresulis, in oratione decumberet, ut matutinalem missam audiret; ex pia consuetudine eleemosynarum suarum largitiones pauperibus erogabat, fixis oculis ad legendos psalmos et manu dextra porrecta ad largitiones eleemosynarum: plures enim denarios capellanus suus, qui hoc procurabat officium, comiti apposuerat, quos in orationis actione pauperibus distribuebat. Prime hore quoque obsequium finitum erat, et de Tertia hora responsum  finitum, quando Pater noster oratum est, quando comes more suo officiose et aperte legendo orabat, tunc tandem post tot consilia et iuramenta et securitates inter se factas, primum in corde homicide et traditores pessimi comitem deuote orantem et eleemosynas dantem, diuine maiestati suppliciter prostratum, gladiis confossum et sepius transuerberatum, mortuum dimisere: sic sui sanguinis riuulis  a peccatis abluto, et in operibus bonis uite cursu terminato, martyrum palma Deus comitem donauit. In supremo ergo articulo uite et mortis accessu uultum dignissime atque regales ad celum manus inter tot uerbera, ictus gladiatorum, quantum potuit, conuerterat, sicque suum Domino uniuersorum spiritum tradidit, et seipsum Deo obtulit sacrificium matutinum. Iacebat quidem corpus cruentum tanti uiri et principis solum, sine ueneratione suorum et debita reuerentia seruorum. Unde quicumque euentum eius mortis audierunt, miserandum funus lacrymis exsecuti, tantum principem illo martyrii fine functum Deo commendauerunt defletum.

26. Occiderunt quoque castellanum ex Brudburch, prius ad mortem uulneratum, postea per pedes a  solario, in quod conscenderat comes et ipse, uiliter detractum, in ianuis ecclesie foras gladiis dismembrabant. Hic tamen castellanus confessionem peccatorum suorum presbyteris ecclesie ipsius confessus, corpori et sanguini Christi communicatus est more christiano. Nam statim occiso comite, gladiatores illi, relicta comitis gleba, et ad mortem castellano isto reducto in solario, excursum fecerunt in hostes illos qui erant presentes de curia comitis, ut eos uagantes in castro interficerent, sicut uellent. Henricum militem quemdam, quem suspectum habebat Borsiardus de morte fratris sui nomine Roberti fugabant in domum comitis. Qui prostratus est pedibus castellani  Haket, qui et ipse in eamdem domum  cum suis conscenderat ad eam obtinendam, suscepitque Henricum et simul cum eo fratrem Walteri ex Locris, et ab inuadentibus illos uite conseruauit.

27. Ipso momento proditi sunt eisdem gladiatoribus duo filii castellani ex Brudburch, interim in solario ecclesie peccata sua sacerdotibus confitentes: quorum scilicet filiorum militia bene apud omnes et simul eorum conuersatio commendabatur. Walterus et Giselbertus dicti sunt, fratres genere, militia pares, elegantioris forme nobilitate digni ut ab omnibus amarentur qui eos agnouissent. Qui mox audita cede in comitem et patrem, suffugere satagebant: sed illos apud  Harenas in exitu suburbii persequebantur equo excurrentes post illos traditores  pessimi. Quorum alterum fratrem, Eric nomine, nefarius miles, unus quidem illorum qui comitem tradiderant, ab equo, quo insidens fugeret, deiecit, et deiectum simul cum persecutoribus interfecit. Alterum quoque fratrem, in ostio hospitii sui in fugam prosilientem, ex opposito et occursitantes gladiis traiecerunt. Quem unus ciuium nostrorum, nomine Lambertus Berakin, cadentem securi sua quasi lignum  aliquod detruncauit: sicque illos fratres occisos beatitudini sancte, que in supercelesti uita est, transmiserunt.

28. Ceterum Riquardum ex  Woldman illius oppidi uirum potentem  per leugam unam persequebantur fugientem, qui cum suis militibus ad comitis curiam ascenderat, sicut plures principum qui eodem die sese preparabant ad curiam ituros. In qua persecutione frustrati proditores, redierunt usque in castrum, in quod clerus et populus loci nostri confluxerant, et attoniti quidem pro euentu rerum uagabantur. Qui uero in comitis amicitia prius, scilicet dum uiueret, constiterant, timebant  procul dubio et ad horam latitantes ab aspectu illorum traditorum declinabant. Qui uero de curia comitis ab amicitia eius pendebant, in fugam celeriter conuersi, interim dum tumultuabat populus, fugerunt. Geruasius camerarius comitis, quem priorem ad uindicandum domini sui mortem dextera Dei armauit, interim uersus Flandrenses cognatos suos equo aufugit. Ioannes quidam seruiens comitis, qui cameram obseruare consueuerat, et quem pre seruis dilexerat comes, fugit a mane equo currendo per deuia usque in meridiem, et eo tempore meridiei peruenit in Ipram, diuulgans ibidem mortem comitis et suorum. Quo tempore negotiatores omnium circa Flandriam regnorum ad Ipram confluxerant in Cathedra S. Petri, ubi forum et nundine uniuersales  feriabantur: qui sub pace et tutela piissimi comitis securi negotiabantur. Eodem tempore ex Longobardorum regno mercatores descenderant ad idem forum, apud quos comes argenteam  kannam emerat marcis uiginti una, que miro opere fabricata, suis spectatoribus potum, quem in se continebat, furabatur; in cuius fori confluxu, cum fama uniuersos de diuersis locis percelleret, accinctis rebus suis, et die et nocte fugerunt, secum infamiam nostre terre ferentes et ubicunque diuulgantes.

29. Planxit ergo illum consulem pacis et honoris omnis homo, quicunque uel famam eius audierat. Sed in castro nostro, in quo occisus iacebat dominus noster et pater piissimus Carolus, nullus audebat  aperte deflere euentum mortis eius: quasi ignotum, suum inspicientes dominum, et quasi peregrinum, suum uidentes patrem, dolores et suspiria sine lacrymis reprimebant: quos tamen dolores tanto grauius intus tolerabant, quanto sibi per lacrymas et eiulatus mederi non audebant. Nam nepotes prepositi et ille sceleratissimus hominum Borsiardus cum complicibus suis, statim post fugam inimicorum suorum in castrum reuersus, Walterum ex Locris requirebant sui milites et ipse, quem maxime oderant. Nam de  consilio comitis fuit, et nociuus eis in omnibus, qui instigauerat ad hoc comitem ut in seruos sibi subiugaret totam illam cognationem prepositi. At idem Walterus quoque permotus angustia, se in organistro, scilicet in domicilio quodam organorum ecclesie in eodem solario, quo occisus iacebat consul, occultauerat ab eo tempore, quo interficiebatur comes, usque ad reuersionem nefandorum illorum in castrum, scilicet quando post fugatos hostes suos circa meridiem redierunt. Irruerunt igitur per ianuas intra templum, et discursitantes nudis gladiis et adhuc cruentis, clamore maximo et armorum fragore circa scrinia et subsellia fratrum ecclesie requirebant, Walterum ex nomine uociferantes, et inuenerunt castellanum ex Brudburch, quem in solario  uulnerauerant ad mortem, adhuc spirantem. Hunc per pedes abstractum, tunc tandem in ianuis ecclesie occiderunt. Cuius annulum Abbatissa ex  Auriniaco ab eo in solario dum spiraret eo dante susceperat, quatenus deferret uxori sue in signum sue mortis et in signum omnium eorum, que per Abbatissam demandasset uxori et liberis, quorum mortem ipse nisi post mortem suam ignorabat.

30. Interea per loca et intra et extra ecclesiam requirebatur Walterus ex Locris. Unus uero ex custodibus templi occultauerat illum, cui et ipse pallium dimiserat. Sed de loco in quo latuit, dum strepitum armorum audiret, et se ex nomine uociferatum, angustia mortis confusus, putans in ecclesia melius saluari, excurrit, et deorsum ab alta testudine  scholarum saltans, inter medios inimicos fugit, usque infra chorum templi, magno et miserando clamore interpellans Deum et Sanctos. Quem ad manus persecuti sunt ille miser Borsiardus et  Isaac, seruus et camerarius simul et homo comitis Caroli, furentes in sacro loco extractis gladiis et horribiliter cruentatis. Erant quippe ualde furibundi et ferocissimi uultus, grandes in statura et torui et tales quos sine terrore aspicere nemo poterat. Borsiardus igitur crine capitis arreptum, et uibrato gladio se extenderat ad percutiendum, et nullo interuallo differre hoc uoluit, eo quod tam optatum hostem in manus teneret. Tamen clericorum interuentu distulit eius mortem, donec sicut ipsum arripuerat, educeret ab  ecclesia. At ille captiuus et mortis securus, ibat clamitans: Miserere mei, Deus. Cui illi responderunt: Talem tibi rependere debemus misericordiam, qualem erga nos promeruisti: et a se propulso cum in curte castri eduxissent, illum seruis suis interficiendum proiecerunt. At serui quam citissime morti tradiderunt gladiis et fustibus et clauis et lapidibus obrutum.

31. Interim recurrentes in sanctuarium circa altare requirebant si quis latitaret, quem interficiendum  preiudicassent, et seruientes intromiserunt qui requirerent illud. Erant in priore sanctuario latitantes iuxta altare Balduinus capellanus et sacerdos, et Godebertus comitis clericus, qui solo timore angustiati, sic permanserunt confidentes ad altare. In secundo uero sanctuario subterfugerant Odgerus clericus et Fromoldus iunior notarius, et ceteris de curia familiarior comiti Carolo, et idcirco magis suspectus erat preposito et suis nepotibus, simulque cum illis Arnoldus camerarius comitis latuit. Nam Odgerus et Arnoldus sub tapete uno sese cooperuerant, et Fromoldus subtus palmarum manipulos latibulum sibi composuerat, atque sic mortem exspectabant. Tunc serui, qui intromissi erant, perquirentes et reuoluentes omnes cortinas, pallia, libros, tapeta et palmas,  quas in ramis palmarum annuatim fratres detulerant, inuenerunt primo Odgerum et Arnoldum, fratrem quoque Walteri ex Locris Eustachium clericum inuenerant prius cum Balduino et Godeberto sedentem, ignorantes quis esset. Perquirentibus seruis illis spoponderant, qui inuenti erant pecuniam se daturos postea, si per eos celarentur.

32. Cumque tandem rediissent in chorum ad Borstardum et Isaac et ceteros, hi qui intromissi erant adiurauerunt illos ut accusarent si quos reperissent, et facta reuelatione, commotus est Isaac uehementissime in Fromoldum iuniorem furore repentino et graui, ita ut iuraret Deum et Sanctos, uitam eius non posse redimi auro tante quantitatis quante ipsum templum fuisset. Omnium quoque furorem in  Fromoldum illum conuertit clamando: neminem magis preposito et nepotibus suis apud comitem detraxisse. Tunc discussis foribus irruperat statim Isaac, et arripuit Fromoldum cominus, et educere disposuit. Quem cum uidisset, non credebat se ab Isaac capi, sed per illum a morte redimi, et ait: Amice mi Isaac, te obsecro per eamdem que hactenus fuit inter nos amicitiam, obserua uitam meam et liberis meis, scilicet tuis nepotibus, per me conseruatum consule, ne forte me occiso, ipsi fiant sine tutore. At ille respondit: Illam habiturus es ueniam, quam detrahendo apud comitem nobis promeruisti. Interim quidam sacerdotum seorsum uenit ad Fromoldum, consulens ei, ut confessione peccatorum  suorum Deo et sibi profiteretur. Quod cum fecisset, extraxit annulum aureum a digito suo, uite desperans, et per sacerdotem mandauit eum filie sue. Interim consiliabatur Isaac cum Borsiardo, quid melius faceret, utrum ibidem occideret, an uite adhuc reseruaret, donec extorquerent ab eo omnem comitis thesaurum simul et ab Arnoldo camerario, quem presentem captiuauerant.

33. Interea canonici loci illius cucurrerunt ad Auunculum illius Fromoldi iunioris consulentes ei ut prepositum conueniret pro uita nepotis sui, quem infra mortis actionem positum uiderant, cuius mortem Isaac adiurasset. Tunc ille senior properando ad prepositum in domum ipsius conscendit cum fratribus ecclesie, prouolutus pedibus eius rogans, et obsecrans,  ut nepotis sui uitam defensaret. At ille tandem misit nuntium, qui interdiceret nepotibus suis ne Fromoldum iuniorem lederent. At illi audito nuntio remandauerunt, hoc non posse fieri, etsi presens adesset. Quo relatu audito, interim senior ille procidit ad genua prepositi, expostulando ut ipsemet descenderet ad saluandum illum, et ibat quidem non celeri gressu, sed nimis tardo, utpote ille qui parum de illo curaret, quem ualde suspectum habebat. Tandem peruenit in sanctuarium, in quo nichil sanctum, sed omnia peruersa agebantur. Rogatu ergo elericorum in suum ducatum suscepit omnes ibidem captos; sub hac conditione tamen, ut quando Isaac et nepotes eius requirerent commendatos sibi, ipse prepositus redderet captiuos illos.

 34. Reuersus est ergo prepositus et in suum ducatum commendatos, in cameram domus sue induxit, obseruauitque illos cautissime, aitque Fromoldo, quem captum abduxerat: Scias, Fromolde, te in proximo pascha preposituram meam non possessurum, sicut sperabas: neque hoc apud te promerueram, ut sic detraheres mihi, et ille se innocenter egisse iurabat. uerumtamen fuit, quod nullus de curia comiti ita familiaris esset cum uiueret, neque ita carus sicut prefatus Fromoldus. Nam domum regali edificio funditus post combustionem sui reedificauit meliori et decentiori compositione, quam unquam constitisset prius. Comparatione quoque illius, nulla estimabatur in mundo melior uel utilior. Igitur cum intus clausi et obserati in captiuitatem  custodirentur, habuerunt saltem locum et tempus deflendi consulem pium, non dominum, sed patrem, et in familiaritate sibi ipsis parem, misericordem, humilem, mansuetum, diuitibus et pauperibus in regno utilem. Loqui ergo ad inuicem captiui illi non poterant pre dolore, nisi suspiriis et singultibus, quos a profunda tristitia mentis trahebant. Miserandum facinus in quo non licuit seruis cum domino et patre suo mori; sed ad maiorem miseriam post ipsum uiuere, cum quo egregia et honestissima morte erga Deum et erga homines a seculo melius transissent, quam cum dolore mortis domini sui uiuerent, et sub alio presidente consule, quod absit, traditores florere uiderent. Et dum in hoc mentis languore consternarentur,  nullus amicorum audebat uel latenter accedere illis, qui consolationis uerba faceret, imo si quis accessit, a uita desolabatur.



CAPUT u. Sepultura B. Caroli et aliorum. Miraculum claudi sanati. Direptiones bonorum.

35. Inter hec cadauera occisorum, scilicet castellani et Walteri ex Locris, e castro efferebantur, et simul nauibus imposita sunt castellanus et dilectissimi filii eius et deuehebantur ad proprias et domus et castra. Prepositus uero in domo sua cum canonicis suis deambulabat, excusans se uerbis quantum potuit, quia nichil huius traditionis prenouisset. Eodem die excursum fecerunt traditores illi in hostes  suos, scilicet contra Thangmarum et suos apud  Straten, et repererunt oppida eorum uacua et curtes desertas. Nam audito scelere quod factum est in morte comitis, timuerunt sibi maxime, eo quod defensorem suum perdidissent; et si forte obsidione augustiati includerentur a traditoribus, nullus foret ipsis adiutor, cum tandem intellexissent omnes regni Pares in tradendo assensum prestitisse. Credebant enim multo grauiora pericula in futuro et sibi et toti regno imminere, nichil possessiones suas curantes, sed hoc solum reputantes, si uitam propriam conseruarent, atque ad tutiora loca fugerunt. Tunc traditores illi inuadentes tam oppidum quam curtem Thangmari, omnia arma et supellectilem intro diripientes simul cum maxima rapina pecudum et uestium  rusticorum uille illius, atque sic rapina exercitata per totum diem in uespera redierunt. Et non solummodo isti circa uiciniam nostram rapinam fecerunt, sed plures qui traditionem presciuerant, statim precurrentes ad transitus mercatorum, qui ad forum in Ipra feriatum ibant, ipsos simul cum oneribus suis rapuerunt. Audita quoque mortis traditione, Willelmus ex Ipra obtinere comitatum se credidit deinceps, et uniuersos negotiatores cuiuscunque loci fuissent, securitatem et fidelitatem sibi et suis iurare cegit, quos in foro capere potuisset. Alioquin a se recedere non permisit, sed tam diu captiuauit donec omnia et securitates sibi peregissent, et hoc totum fecit consilio prepositi et traditorum nepotum ipsius.

 36. Iam eodem decliuo ad uesperam die, ex communi consilio prepositi et nepotum eius et complicum suorum, claues de thesauro comitis a Fromoldo iuniore, quem captiuum tenebant, requirebant, et similiter claues omnes de domo, siue de scriniis et cistis, que in domo erant, uiolenter extorserunt. Quas quidem Borsiardus et castellanus Haket et Walterus filius Lamberti ex Reddenburch in suam potestatem susceperunt.

37. De corpore quidem comitis  nichil interim actum est: quia corpus eius adhuc in ipsa occisionis positione cruentum et solum  iacebat. Tractabant ergo fratres ecclesie sollicite quid inde agerent, et quas sibi exsequias prepararent, cum in eadem ecclesia diuinum officium nullus auderet uel latenter agere, in qua tanta cedes et facinus factum fuisse constabat. Tandem accepta licentia a preposito, ex consensu fratrum, Fromoldus senior, linteo corpus nobile inuolutum, in medio  chori in feretro positum, debita ueneratione composuit, appositisque cereis quatuor, sicut mos noster est, accurate de cetero sollicibatur. Quod funus mulieres sole circumsedentes pia lamentatione per illum diem et subsecutam noctem uigilanter obseruabant. Interea traditores illi inierunt consilium cum preposito et castellano suo, qua astutia corpus comitis asportaretur, ne opprobrium ipsis moueret sempiternum corpus, quod in presentia eorum fuisset humatum: et habito callide consilio, miserunt propter Abbatem in Gandauum, qui comitis corpus a loco nostro auferret, et in Gandauum translatum humaret: et sic clausus est ille dies plenus doloris et miseriarum, in quo materia totius mali et perturbationis regnorum circa nos facte et maxime future emerserat.

 38. Nocte uero subsequente iussit prepositus ecclesiam undique armis et uigiliis premuniri, solarium et turrim templi; in que loca si forte a ciuibus insultus fieret, sese reciperent ipse et sui. Et introierunt illa nocte milites ex precepto prepositi in solarium ecclesie armati, premunientes turrim et exitus eius continuis uigiliis, timentes impetum et incursum ciuium fore contra se die sequenti et deinceps. Dominica post mortem consulis prepositus transmisit episcopo nostro Simoni Nouiomensis sedis salutem. Lator ergo litterarum Radulfus  monachus S. Trudonis erat, in quibus obsecrabat episcopum illum ut Deo reconciliaret ecclesiam, in qua comes traditus eo ignorante iaceret. Obtulit quoque excusationis sue argumenta, quibus canonice innocentiam  suam coram uniuerso clero et populo probaret. Igitur lator ille captus et ab iumento iactatus, non peruenit ad episcopum. Quod audiens prepositus ualde timuit sibi. Feria quarta, et quinta prepositus mandauit per quemdam garcionem Waltero ex Frorerdesto  , ut per fidem quam sibi et nepotibus suis dederat adiuratus, in auxilium sibi cum potentia sua festinaret: et transmisit ei quadringentas marcas argenti. At ille accepta pecunia simulabat se uenturum, et nunquam uenit, nisi ut ei et suis nepotibus noceret. Episcopus uero Simon qui  frater erat uxoris comitis Caroli, persequebatur ecclesiam Brugensis castelli, gladioque anathematis sacrilegos et traditores illos percussit; et ne quis fidelium in eorum  conspirationem et auxilium declinaret prorsus prohibuit: sin uero, sub anathemate omnes adiutores eorum in malo prefato damnauit.

39. Quinto Nonas Martii feria quinta  abbas, ille, pro quo transmiserant in Gandauo, tota nocte equitando summo mane uenit in castrum ad prepositum et nepotes suos, exspostulans comitis corpus,  sicut ei spoponderant. Exiuerat ergo prepositus, et conuocatis castellano et nepotibus ipsius, qui comitem tradiderant, consilium habebat cum eis, qua astutia sine tumultu abbas auferret corpus. Statim uero pauperes, qui eleemosynas exspectabant pro anima comitis distribuendas a preposito  ceperunt diffamare quod idcirco abbas uenisset subdole et consilio traditorum, ut asportaret funus. Fecerat is parari feretrum, in quod ponendum erat corpus, et equis transferendum. Interea pauperes insequebantur prepositum, quocunque ibat clamantes: Domine, ne fiat unquam, ut patris nostri, et tam gloriosi martyris gleba a loco nostro  auferatur: quia si hoc fuerit, locus et edificio eius sine miseratione posthac destruentur. Aliquid enim pietatis et miserationis habebunt hostes et persecutores, qui superuenient huic castro, ne prorsus destruant ecclesiam, in qua fuerit corpus beati consulis uenerabiliter sepultum. Et exiuit rumor maximus inter ciues de auferendo corpore. Festinabat quidem prepositus et abbas ille, antequam rumor excitaretur in urbe, et fecit feretrum nouum et nuperrime factum ad ablationem funeris usque ad ostium ecclesie afferri. Introierant quidem milites, qui illud feretrum, quod in medio chori stabat, cum consule subleuarent, et in alterum feretrum, quod ad ostium stabat, transponerent.

 40. Tunc canonici loci eius accurrentes, uiolenter reposuerunt feretrum chori, dicentes se prius audire a preposito qua de causa hoc iussisset. Et exierunt in castrum ubi stabat prepositus et nepotes sui, et simul maxima ciuium turba cum eis, qui audierant rumorem tollendi corporis, et loquebatur unus seniorum coram omni populo. Domine preposite, si iuste uolebatis egisse, non sine fratrum consensu et consilio dedissetis tam pretiosum martyrem, tantum regni rectorem, tantum ecclesie nostre thesaurum, quem nobis diuina misericordia et dispensatio concessit martyrem. Nulla ergo ratio est quare debeat a nobis auferri, inter quos maxime et nutritus et conuersatus est, et inter quos Deo ordinante pro iustitia traditus est, imo si auferatur timemus destructionem  et loci et ecclesie. Ipso enim interueniente parcet Deus nobis et miserebitur nostri; ne forte ablato eo a nobis, sine omni miseratione Deus uindicet traditionem inter nos factam. At prepositus et traditores in indignationem conuersi iusserant tolli corpus. Igitur clamore magno irruerunt fratres ecclesie ad fores templi, uociferantes non se dimissuros corpus piissimi Caroli consulis et martyris, quamdiu uiuerent; quin potius ibidem morerentur, quam permitterent auferri. Tunc quidem poteras uidisse clericos armatos tabulis et scabellis et candelabris et omnibus utensilibus ecclesie, quibus repugnare poterant. Loco ergo tube campanas pulsabant, et sic euocauerant omnes ciues loci: qui cum rem intellexissent, armati accurrentes, extractis gladiis  circumierunt feretrum comitis, parati ad resistendum, si quis auferre moliretur.

41. Cumque tumultus fieret et infra et extra ecclesiam, uoluit diuina misericordia sedare filios suos ab insania et strepitu armorum. Nam cum subtus feretrum debiles et claudi iacerent, in ipso tumultu claudus, cui pes ad nates coheserat, cepit clamare et benedicere Deum, qui naturalem eundi motum pro meritis pii comitis reddiderat sibi in conspectu omnium astantium. Igitur fama illius miraculi sedauit uniuersos. At prepositus et castellanus et traditores illi conscenderant in domum comitis timentes tumultum, et mandabant ciuibus, quod contra uelle eorum nichil agerent de tollendo corpore. Reuersus est ergo abbas ille, letus quod euasisset. Prepositus  uero ibat et redibat consulens cum traditoribus et disponens quid acturi essent secundum rei euentum. Et continuo fratres ecclesie requirebant artifices et operarios, qui scirent pro articulo temporisque necessitate speluncam sepeliendi comitem construere in loco illo, quo martyrii palmam assumpserat. Et ad hoc faciendum festinabant modis super hoc exsquisitis, ne forte per aliquem dolum subriperetur eis corpus adhuc inhumatum et adhuc magis habile ad tollendum. Clausus est ergo ille dies plenus turbationum et dolositatis pro auferenda gleba miserandi funeris.

42. Quarto Nonas eiusdem mensis, sexta feria, canonici et prepositus ad explendas de more funeris exsequias, et sepulcro iam preparato, in ecclesia  S. Petri extra muros conuenerunt, ubi missa fidelium defunctorum pro anima pii comitis est celebrata; ubi admodum pauci preter canonicos offerebant. nam de curia nullus obtulit, nisi Balduinus capellanus, Odgerus iunior et Godebertus clerici comitis. Redierunt postea et prepositus et fratres in ecclesiam. B. Donatiani ubi funus aderat, et intromissis pauperibus in ecclesiam Fromoldus senior dispersit denarios, per manus tamen prepositi, omnibus, qui uolebant recipere, egentibus pro salute anime Caroli pii consulis. Quod quidem non sine lacrymis ille senior Fromoldus fecit: imo plures impendit pietatis lacrymas quam denarios. Quippe maximus pauperum erat conuentus, qui eleemosynas susceperunt. Distributione uero eleemosynarum consummata,  corpus nobile in solario transportatum est, et presens iuxta monumentum consistens prepositus, deflebat tunc tandem consulem, quem rationis ductu recognouit patrem fuisse uniuerse regionis Flandrlarum, et talem illum planxit, qualem quidem recognoscere obstinato animo indignabatur: et clausus est in sepulcro pro necessitate illius temporis constructo; et si non sicut decebat, tamen consequente opere et artificio infra positus claudebatur. Nimirum anima eius, martyrii purgata penis, suorum meritorum premia possidet penes ipsum, qui sibi hoc ordine seculo mori dispensauit, et uiuere in Comitatu superno cum ipso Deo ac Domino, cui imperium, laus, honor, et gloria per infinita secula seculorum. Amen.



CAPUT uI. Insolentia proditorum accrescens, cepta reprimi a Geruasio Camerario comitis.


43. Tertio Nonas Martii sabbato dimissus est Fromoldus iunior a captiuitate, circa diei illius uesperam. Atque hoc factum est maximo labore intercessorum pro eo apud prepositum eiusque nepotes. Dimiserunt tandem sub conditione tali, quatenus iufra octo dies post exitum a captione proximos, aut eis reconciliaretur nefariis, in quorum manus inciderat, aut patriam abiuraturus deinceps exsularet. Descendit quidem in domum suam cum amicis et familia sua: que super quam dici possit dolore et timore mortis fatigata erat pro illo et pro seipsa. Nam priusquam captus est, seruientes eius nusquam  prodire ausi sunt, quin se statim persequendos fore crederent, quia de eius familia erant. Epulabatur igitur cum amicis suis et familia, reputans pro certo se patriam abiuraturum, priusquam in captiuitatem traditorum reuersurum, qui Dominum suum pre ceteris se diligentem, et quem ipse pre seipso fere diligebat, tradiderant. In eorum ergo amicitia antequam se unquam componeret, exsilium perpetuum sibi delegisset. Grauissimum enim est uiro cum inimico concordem esse, et contra naturam, cum omnis creatura sibi inimica, si possit, effugiat. Cum utique cenasset, disposuit domui et rebus suis, et licentia a singulis accepta, frumentum, caseos et carnes seruientibus distribuit ad se sustentandos per tempus, in spe habens, quod adhuc omnia, que  modo pre necessitate relinqueret et pre dilectione piissimi consulis, dispensante Deo gaudens et securus possideret. Et abscessit cum socero suo extra castrum et extra suburbium, in quo hactenus habitauerat: quem quidem amici eius et planctu et lacrymis Deo commendatum, quantum liceret, persequebantur. Eadem tempestate illi prefati traditores obstinatissimi in omne nefas, excursum agebant in hostes Thancmarum et suos, ubi uilissimam repulsam passi, cum timore et uerecundia in castrum redierunt.

44. Priore die ante Nonas primi mensis Dominica, Godescale Thaihals ab Ipra internuntius ad prepositum Brugas uenit in hec uerba: »Dominus meus et intimus amicus uester  Willelmus ex Ipra salutem et amicitiam, atque in omnibus promptissimum  auxilium, quantum in se est, uobis et uestris aperte demandat.« Cetera uero, que pudor erat palam referre, postquam omnes ei applausissent, introductus in cameram denudauit preposito et Willelmo ex Werui et Borsiardo et eis quos intro ad se asciuerant paucos, unde tota domus leta deinceps fiduciam obtinebat in Willelmo, adeo ut comitem eum uocaret et assumeret. In quo mandationis occulto  sapientes et qui coniecturas componebant, notabant traditionis nota Willelmum, qui traditores loci nostri in maturitate sceleris sui salutasset, et cum tota potentia sua ipsis auxilium promptissimum fide et scripto et securitate obtulisset. Cum ergo reuersus est nuntius, captiuati sunt mercatores Flandrie, de quocumque loco apud forum conuenissent in Ipra, et constricti ut in Willelmo fidem, securitatem et hominia facerent, et sic in comitem sibi assumerent. Quod quidem consilio prepositi et suorum factum erat, sperantes se sic frustra  tradidisse pium comitem Carolum: et quidem in consulatum sublimatus fuisset Willelmus eodem tempore, si rtatim Brugas descendisset ad faciendam uindictam domini sui et nepotis traditi consulis. Sed quia  non sic erat a Domino dispositum, necesse erat diuinam sequi ordinationem tam principes alios quam populum terre, et unanimes omnes fieri ad ulciscendam mortem consulis piissimi. Adhuc suburbani nostri loci aperte introierunt ad consilia dominorum illorum, prepositi scilicet et castellani et nepotum suorum nefandorum, et secreta consiliorum suorum perquirebant, ut sic astute rescitis eorumdem dolis et machinationibus cautiores in posterum forent. Quo tempore non cessabat prepositus et sui consulere et circumuenire quoscunque, ut sibi fauerent, dando et promittendo plurima. Nam mandauit Willelmo comitatum se donaturum, et ideo hominia et securitates exhortatus est illum ab omnibus accipere Flandrensibus, quos aut ui aut pretio  cogere potuisset. Transmandauit Furnensibus prepositus, qui in eius amicitia steterant, ut securos et homines sese Willelmo constituerent.

45. Mandauit quoque episcopo Nouiomensi litteras, quibus excusationem suam obtulit, quod in traditione comitis nichil conscius fuisset consilio uel facto; quin et summa dilectione filiis ecclesie sibi scilicet et canonicis suis consulendo succurreret, reconciliando ecclesie loca, et ad celebranda diuina officia sui pontificatus auctoritate et presentia ipse celeriter aduentaret. Sub eodem tenore litteras direxit episcopo Morinorum Ioanni. Apud  Kerseca Roberto, qui neptem ipsius prepositi duxerat, mandauit, ut domum et loca sua firmissime premuniret,  donec constituisset Willelmum Iprensem in comitem. Erat autem ille Robertus miles liber, antequam uxorem accepisset neptem prepositi, sed postquam annuatim illam tenuisset, secundum legem comitum Flandrie, seruili conditione ad comitem pertinebat: unde conflictus inter comitem Carolum pium, et prepositum et suos de seruitute et libertate exortus est perniciosissimus. Mandauitque idem pro Flandrensibus illis, qui circa mare sibi uicini manerent  ut cum sua potentia, sibi et nepotibus suis in auxilium uenirent, si forte in regno et comitatu aliquis ad uindicandum insurgeret.

46. Precepit potenter ciuibus nostris, ut loca suburbii circumsepirent fossatis et sepibus, quatenus contra quoscumque sese defenderent. Consepserant tempore eodem suburbium ciues quidem, sed prorsus alia intentione, quam ipsis et consultum et imperatum fuisset, sicut postmodum fuit manifestum. Igitur sepes et ligna comitis occisi et Fromoldi iunioris  extra suburbium, et insuper uniuersa que ad opus sepiendi utilia sibi uidebantur, castellano duce, diripiebant ciues, et fabricabantur ad defensionem communem turres et propugnacula et  exitus contra hostes. In quo ergo perficiendo omnes festinabant. tam clerus quam populus. Itaque nulla fuit requies nocte in uigilando et die operando, donec consummato opere circumsepiendi suburbium, custodes ordinarent ad singulas portas et turres et propugnacula, quatenus nemo exiret nisi cognitus, et nemo intromitteretur nisi ciuis.

47. Nonas Martii feria secunda, diuine ultionis gladios euaginauit contra inimicos ecclesie sue Deus, et commouit cor cuiusdam militis Geruasii in exercendam uindictam acrius et celerius, quam eo tempore estimabatur, et sic collecta ira sua, cum tota potentie manu miles ille seuiebat contra sceleratos illos, qui optimum principem pium et iustum in seruitio Dei ad uenerationem sui et sanctorum  suorum prostratum humiliter, in sacro tempore Quadragesime, et in sacro loco, et in sacra oratione dominum suum pessimi serui tradiderunt morti, intra quos tutum se semper fore crediderat. Geruasius igitur, qui familiaris erat et fidelis domino suo piissimo Carolo, utpote qui camerarius eius exstiterat, et ad eius consilia et dispositiones secreto et aperte accesserat, pro morte karissimi sui domini dolens et iratus, cum peditum exercitu truculento et militum corona et armorum densitate succinctus, circumuallauit se contra hostes Dei, et accurrens obsedit oppidum, quod in defensionem traditorum stabat premunitum ualde, nomine  Rauenschot: quod quidem et ex loci difficultate et ex ipsa munitione  inuincibile fuit et inaccessibile: et accepit predam magnam in pecudibus castri illius et uicinorum. Nam eodem tempore securi degebant uniuersi, qui ad illos sceleratos pertinuissent, credentes neminem in toto mundo uel uelle uel posse insurgere contra dominos suos, eo quod tante audacie facinus illi miseri in dominum suum comitem peregissent. Excecauerat enim illos Deus, ita ut nichil rationis et consilii obtinerent, sed precipitati in omne malum, ira et furore debriati, timore et pauore errarent, tam illi qui tradiderant comitem, quam omnes qui in eorum auxilio manerent. Quandoquidem securos  se crediderant, et omnes in regno uel inferiores se uel amicos putabant, non erant precauti de incursione aliquorum contra se: et ideo cum Geruasius incursum ageret apud Rauenschot, maximam predam exercuit. At illi, qui obsessi fuere, ex inopinato incursu intercepti ualde attoniti, eo maxime quod pauci fuissent, qui contra tot millia se defensarent, desperantes uite sue, sese statim reddiderunt Geruasio, ea conditione ut sua uita et membris saluis abirent. Irruerunt itaque expulsis illis, equites et pedites qui obsederant oppidum, et uastabant quecunque intro repererant. At illi qui sese reddiderant in obsidione, homines scilicet traditorum, aufugi nocte usque ad nos fugerunt, narrantes euentum rei preposito et suis: unde deinceps timore  timuerunt assidue, statum mentis mutantes ab illa superbia et tumiditate, qua usque ad hoc tempus feroces et sine modo et sine humilitate paruerant. Robertus puer, cuius oppidum destruendum igne et ferro fuerat in breui spatio, conabatur cum paucis excurrere contra obsidentes, sed cum tantam multitudinem presciuisset, omisit incursum. Quanto ergo timore et dolore laborarent traditores illi, et econtra quanto gaudio exsultarent preter eosdem omnes alii, supersedere longum erat, eo quod pari intentione Deum ipsum incepisse uindictam omni ex parte intellexissent.

48. Octauo Idus Martii feria tertia, Rauenschot oppidum conflagratum est, et destructum igne et armis, et iuxta Brugas domus  Wulfrici Cnop fratris  prepositi, qui mortem comitis iurauerat, combusta est. Proinde accessum fecit Geruasius cum potentia sua uersus castrum, in quo sese premunierant traditores, circumiens excursus, et preueniens transitus illorum circa suburbium castri. Burgenses igitur nostri, audito quod Deus uindictam tam cito incepisset, in sola conscientia gaudebant, nunquam ausi aperte congratulari uindicantibus propter traditores, qui adhuc securi et potenter inter illos ibant et reuertebantur. Seorsim uero gratias Deo referebant, qui misericordie sue oculis dignabatur reuisere fideles suos in loco horroris et confusionis, qui et exterminare festinabat homicidas pessimos, qui hactenus flagellauerant populum Domini rapina, incendiis,  uulneribus, omnismodi perturbationibus. Submiserunt autem secretos internuntios ad Geruasium et suos, componentes de fide et amicitia et fidissima securitate in inuicem. Insuper coniurauerunt uindictam comitis sui, et ut die subsequenti intromitterent exercitum Geruasii ad se infra suburbium, et reciperent eos sicut fratres intra munitiones suas. Audita ergo legatione Geruasius et sui, quam letiore et iustiore animo susceperunt internuntiorum uerba non potero explicare, scientes dispensatum a Deo fuisse, quidquid in uindicando agerent. Coniurauerunt equidem Geruasius et sui cum  internuntiis ciuium nostrorum, et compositi sunt sub eodem sacramenta fidei et securitatis, in uindicando dominum suum et equissimum consulem terre nostre. Hoc totum latebat traditores illos, et plurimos ciuium nostrorum prorsus, preter paucos sapientiores loci, qui seorsum et nocte composuerunt huiusmodi consilium salubre uniuersis.



CAPUT uII. Obsidio castri Brugensis cepta. Copie militares adiuncte. De aliquot proditoribus captis supplicium sumptum.

49. Septimo Idus Martii die quarta quando octaua dies illius illuxerat beati consulis, qui ad ueram octauam e terris transmigrauerat; Geruasius ex condicto a ciuibus nostris infra suburbium susceptus  est, apud Harenas uersus occidentem castri, quod illis traditoribus maximus occasus erat futurus. Sed ante hoc per domorum incendia terruerat eodem die Borsiardum et Robertum puerum et complices eorum, qui uisis domorum conflagrationibus undique exiuerant a castro, ut perspicerent incensores illos, si forte inuadere possent. Namque orientem uersus castri, tres domus altiores incense uibrantibus flammas uentis ardebant, et ad spectandum ciues simul cum Borsiardo et militibus suis, ignorantes compositionem factam inter Burgenses et Geruasium, excursitabant et eorum pars plurima armata manu cum nefariis illis. Isaac quoque, qui uiuente Carolo pio consule camerarius et de consilio et familiaritate comitis exstiterat, qui caput traditionis  erat, in excursu cum militibus suis ferebatur equo. Tandem cum sibi ad inuicem approximassent ex utraque parte milites, traditores uidentes se non posse continere contra tantum exercitum, eo quod paucissimi essent, conuertebantur in fugam. At persecutores illorum extentis cursibus insecuti usque in castrum profugos reddiderunt. Cum tandem in suburbium deuenissent, Borsiardus et sui ante domum Desiderii fratris Isaac restiterant paulisper, consilium perquirentes quid iam agerent. Interim Geruasius, uiolenter persequens illos, uenit occidentem uersus ad portas suburbii et ibi, fide data et accepta a ciuibus, irruit infra cum ualidissima manu. Adhuc ciues quiete solita in domibus suis substiterant.  Nam circa uesperam erat et consederant ciues plurimi ad prandium, quibus non erat nota hec actio.

50. Cum igitur traditores illi consulerent sibi et de fuga sua starent perturbati, minus prospiciunt irruere persecutores suos per plateas, qui hastis et lanceis, sagittis et uniuersis armis impetebant illos. Porro tumultus maximus et armorum fragor et clamorum tonitrua omnes conturbauerant ciues, qui ad arma ruentes parabant se; alii ut defenderent locum et suburbium contra Geruasium, qui prorsus ignorauerant  pactum: alii quibus res fuerat nota irruerunt cum Geruasio totis uiribus et fugabant illos traditores fugientes in castrum. Cumque inter ciues res est manifestata de compositione et fide et iuramento Geruasii ad ipsos; tunc primum simul irruerunt per pontem castri super illos, qui in parte sceleratorum e castro ad pugnam resistebant. In alio quodam ponte, qui uersus domum prepositi dirigebatur, magnus conflictus pugne fuit, in quo cominus pugnabant lanceis et gladiis. In tertio uero ponte, qui in orientali parte iacebat a castro et usque ad portas castri se tenebat, fortissimus congressus fiebat, adeo ut non tolerantes pugne acerbitatem, illi, qui intro stabant frangerent pontem, et portas super se clauderent. Ubicunque ergo ciues accessum  habuerant ad castrenses, fortissime pugnatum est, quoad usque illi non poterant sustinere, eo quod intercepti et a ciuibus traditi essent, uellent nollent quidem, agitati sunt infra castrum miseri illi, quorum magna pars uulnerata est, et simul exanimati metu et dolore, atque lassitudine pugne defatigati.

51. Interim Isaac in principio incursus Geruasii in suburbium fugiens a loco, in quo consiliabantur, recepit se in domum suam fortem satis. Et cum pontem transisset, qui iacebat a suburbio ad domum ipsius, disiecit pontem et fregit, ne quis persequeretur eum fugientem. Qua tempestate interceptus est Georgius miles traditorum maximus, qui et ipse simul cum Borsiardo occiderat comitem, quem  Desiderius miles, frater Isaac traditoris, equo deiecit et ei utrasque manus truncauit. Hic Desiderius quamuis frater traditoris fuisset  , non tamen conscius traditionis fuerat. Fugerat truncatis maribus in locum ille miserrimus Georgius, in quo se sperabat latere, sed statim accusatus cuidam Waltero militi Geruasii extrahitur. Nam sedens in equo miles ille precepit cuidam iuueni gladiatori ferocissimo, ut occideret. At ille irruens in Georgium, percussit gladio et deiecit eum in terram: deinde per pedes in cloacarium proiectum submergi ex malo merito suo gladiator ille cegit. Interceptus erat et quidam ex curte castellani Haket, nomine Robertus, cursor et seruiens eius et occisus in medio fori in  paludes trahebatur. Interceptus est quoque quidam nefandissimus seruorum Borsiardi Fromaldus nomine, qui fugiens latuerat inter duas culcitras, indutus superpellicium mulieris, quo se dissimularet. At inde retractus, ductus est in medium fori, inspectantibus uniuersis, suspensus est, fuste transfixo per suffragines et crura capite deiecto deorsum, ita ut uerecundiora aduerterentur uersus castrum ad dedecus et ignominiam illorum traditorum, qui obsessi stabant ad  lobium comitis et ad propugnacula, inspectantes hoc fieri sibi ipsis in opprobrium.  Non interim cessabant  trahere sagittas ad inuicem et iacere lapides et contorquere iacula a muris.

52. Tandem clauso die, noctis tempore metus et uigilie utrobique agebantur et insidiabantur sibi, si quisquam se furaretur, ut fugeret ab obsessis, uel aliquis latenter per muros illaberetur ad obsessos in eorum auxilium. Proinde per omne tempus obsidionis utrobique uigilie et insidie agebantur. Sepissime uero inuasionem fecerunt, obsessi singulis noctibus obsidentibus fortissimo congressu, et acrius pugnatum est nocte quam die, eo quod ob turpe facinus sese in die non auderent manifestare obsessi, qui quoquo modo celari et euadere posse sperabant, ut, si forte euaderent, nemo de eis crimen  traditionis suspicaretur, et ideo in nocte pugnabant tanto acrius, quanto se crediderant per principes obsidionis, qui eis assensum annuerant, forte postmodum exire et a crimine faciliter purgari. At principes non curabant quid obsessis promitterent, et quota iuramenta facerent, solummodo ut pecuniam et thesaurum boni comitis ab eis extorquerent. Et iure quidem sic fecerunt accipientes ab obsessis thesaurum comitis et insuper donaria multa, quandoquidem nulla fides et iuramenta nulla illis debebant obseruari, qui legitimum et naturalem dominum suum impiissimi serui tradiderant. Et nimirum ab inimicis suis fidem et iuramenta, que nulla illis debebant, querebant sibi salubriter obseruari, qui domino suo et patri totius comitatus mortem intulerant.  Iustius ergo ii, qui consulem dilexerunt, etiam in morte, quid et ad uindictam conuenerant et ibi sustinuerunt metus, uigilias, uulnera, agressus et omnia que in obsidione perpeti solent aduersa; iustius, inquam, obtinuissent castrum et thesaurum et comitialia post domini sui mortem, quam traditores pessimi, qui utrumque et locum et diuitias loci destruxerant. Huiusmodi ratione sepe colloquebantur sibi obsidentes et obsessi. At obsessi solam in responsalibus suis excusationem traditionis pretendebant.

53. Sexto Idus Martii, feria quinta ad obsidendum accucurrit castellanus  ex Ghendt cum sua potentia et frater Baldeuini ex Alst, nomine Iwan.  Nocte igitur preterita eiusdem ferie quinte, quia Isaac se conscium sceleris sciebat et damnabat  cum solo armigero suo aufugit, simul et uxor eius et serui et pedisseque uniuersaque familia ipsius, et ubi contigit eos manere in tam arcto noctis aufugio latuerunt: domum quidem et curtem et maiorem supellectilem et reliquas res, quas hactenus potenter et libere possederant, desertas et sine consilio in predam hostibus  reliquerunt. Quo audito summo mane Castellanus ex Ghendt, et Iwan cum multitudine obsidionis irruerant, diripientes omnia que usui suo ad asportan dum inuenerant. Tandem faculis igneis tectis suppositis  incenderunt domus et curtes et quecunque igne consumi poterant ibidem reperta. Que quam citissime omnia conflatione et uentorum fomentis, et insania tempestatis ignis destructa sunt, et omnia admiratione testificatum est, scilicet nichil tanti edificii et lignorum tam celerem passum fuisse adnichilationem.

54. Quinto Idus Martii feria sexta, Daniel unus de paribus regni, qui ante traditionem comitis in amicitia alte fuerat cum preposito et nepotibus eius, accelerauit ad obsidionem, simul et Riquardus ex  Woldman, Theodoricus castellanus Dikasmutis oppidi, Walterus Butelgir  comitis. Unusquisque itaque istorum principum cum tota sua potentia uenerat ad uindicandam mortem comitis et domini sui. Qui quidem omnes postquam conuenerant, cum ciuibus nostris, accitis quoque omnibus in obsidione primatibus, coniurauerunt, antequam permitterentur introgredi in suburbium, sese inuiolabiliter obseruare loca et possessiones suburbii ad salutem et profectum ciuium nostrorum: deinde uno animo impetuque aduersarios et homicidas impiissimos aggredi, expugnare et Deo uolente euincere, et nulli reorum parcere ad uitam, nec aliquo suo ingenio educere et saluare reos, sed disperdere et communi procerum iudicio agere ad honorem regni et ad  salutem habitantium in eo, simul confirmauerunt: saluis quidem rebus ciuium et suis, et salua omnium re, qui in obsidione laborarent pro morte consulis uindicanda.

55. Quarto Idus Martii Sabbato, edictum exiit a principibus, ut castrum ex omni parte, qua accessum haberent, inuaderent omnes, qui in obsidione consedissent: et quidem circa meridiem armauerant se milites simul cum ciuibus, et circuibant impetentes igne portas castri. In quo aggressu posticum, quod iuxta domum prepositi stabat, incenderunt. Geterum cum maiores portas castri inuaderent, subducta feni et stipularum arida congerie, et accito milite, qui ignem stipulis ingereret, abintus castrum  lapidibus, sudibus, lanceis, sagittis obruti sunt hi qui aggrediebantur: ita ut quasi molaribus petris a propugnaculis deiecti innumeri lesi et conquassati, galeas et scuta, uix a portarum testudine, sub qua latitabant ut incendia administrarent, cum salute uite aufugerent. Quemcunque igitur persequebatur lapis ab alto deiectus, quantecunque fuisset uirtutis et uirium, passus est sui ruinam grauissimam, ita ut totus prostratus et confractus, moribundus et exanimis  caderet. Qua infestatione armiger unus aforis sagitta traiectus cor expirauit. Tumultus et clamor utrinque grandis, et grauissimus congressus fuit, stridor quoque armorum et fragor in altiori eris repercutiebatur concauitate. Inferebatur tandem pugna uespertino tempore: et cum nichil preter mortem et damnum obtinuissent aforis, substraxerunt se a muris et propugnaculis castri, et collecta multitudinis sue parte, de futuro noctis periculo sollicitabantur, de quo aggressu obsessi magis et magis animati sunt, eo quod inuasores suos, tot ruinis et uulneribus infectos, a muris propulsos uidissent.



CAPUT uIII. uires obsidentium aucte. Accessus comitisse Hollandie. Reliquie e templo delate. Castrum ab obsessis munitum.


56. Tertio Idus Martii Dominica sub specie pacis utrobique obseruabatur. Priore die ante Idus Martii feria secunda et feria tertia postea conuenerunt Burgenses ex Ghend, et auidissima turba predonum simul cum ipsis ex circa sibi adiacentibus uillis ad obsidendum. Nam pro ipsis mandauerat Castellanus ipsorum, ut collecta uirtute et communione sua, armati et ad pugnandum insultum facerent ad castrum singulariter et per se, utpote uiri gloriosi in certamine et pugne habentes scientiam demoliendi obsessos. Cumque sese singulariter in obsidione insultum facturos audissent, associauerunt sibi uniuersos sagittarios et ingeniosos operum artifices  et audaces raptores, homicidas, latrones et quoscunque presumptores in omne belli nefas, atque triginta plaustra onerauerunt armis; pedes et equo accurrebant, sperantes se obtenturos maximam pecuniam, si forte se sibi redderent obsessi. Erat quippe ualidus et infinitus exercitus eorum. Qui cum iuxta portas suburbii accessissent, uiolenter ingredi ausi sunt: sed in faciem restitit eis omnis obsidionis, que intro occurrebat, multitudo, et pene pugnatum fuisset undique, nisi quod sapientiores sese composuissent in utraque acie. Nam datis dextris et acceptis, fide et sacramento iuramenti sese taxabant, quatenus eadem intentione eisdemque armis, et eodem consilio in obsidione cum ipsis iungerentur, saluo loco et rebus nostrorum ciuium,  atque uernaculos et sagaces in pugna secum tantum retinerent, alios uero retrorsum remandarent. Ingressi sunt ergo cum maxima multitudine Gendenses illi et compleuerunt locum circa castrum. Deinde parauerunt operatores et artifices eorum scalas, quibus muros conscenderent. Eodem tempore reuersus est  Razo Butelgir a S. Aegidio, et uenit  iustissime dolens pro morte domini sui consulis cum sua potentia ad obsidionem.

57. Septimo decimo die ante Kalendas Aprilis, feria quarta  cum sanctificatus, in nocte S. Gertrudis  , comitissa Hollandensis ad obsidionem accessit cum filio suo, et multa multitudine cum ipsa. Sperabat enim omnes obsidionis principes electuros filium eius in comitem, eo quod illud ei ciues nostri et plures principum suggessissent. Habebat quippe magnas gratias eis comitissa, et laborabat omnium procerum animos conuertere in amicitiam sui, dando et promittendo multa. Qua die Froolsus et Bolduuinus ex Somerenghem milites quasi a Willelmo Iprensi se uenisse simulabant; denuntiantes principibus obsidionis regem Francie  dedisse comitatum ipsi Willelmo Iprensi, et super hoc uniuersos sollicitos reddidit, qui filium comitisse prefate eligendum spoponderant. Astute ergo huiusmodi mendacium et simulate milites illi pro ueritate annuntiauerunt, ut ea astucia differrent concessionem principum obsidionis de suscipiendo filio predicte comitisse in comitem. Quo audito, principes indigne ferebant, si forte uerum fuisset. Willelmum Iprensem comitatu a rege donatum. Coniurabant ergo et fide sese taxabant nunquam, sub illo comite Flandrie manente, sese militaturos: nam omnibus suspectus erat et notatus in traditionem domini consulis.

58. Sexto decimo Kalendas Aprilis feria quinta, canonici S. Donatiani in meridionali parte castri  per scalas muros conscenderunt, in qua parte scrinia, et feretra sanctorum et reliquiarum suarum emiserunt, accepta principum super hoc licentia et consensu, transtuleruntque in ecclesiam B. Christophori, que in medio fori consita est, cortinas et aulearia quoque tapeta, cappas palliatas et sericas, uestes sacras, et librorum aggerem et utensilia templi, et cetera que de pertinentia ecclesie erant, elata sunt. De redditibus comitis breuia et notationes, que prepositus sibi et suo conseruauerat Willelmo Iprensi, quia fortunam suam prorsus mutatam uidit, interuentu Fromoldi senioris efferri perpessus est, sicut omnia sanctorum scrinia et armamenta templi inuitus permisit auferri. Stabat  igitur ecclesia S. Donatiani sola et deserta tandem relicta traditoribus, qui in ea scortum haberent et cloacaria sua, et coquinas, et furnos; et omnia immunda immundi agerent. Iacebat quoque ipse piissimus et Dei seruus Carolus comes solus adhuc in loco, quo martyrium susceperat, relictus suis traditoribus. Igitur postquam elata sunt omnia,  que permissa sunt efferri, canonici flentes, et sine consueta ueneratione portabant reliquias sanctorum in dolore et suspiriis et planctu. Nullusque preter clerum, et paucos in efferendo ea sacra permissus est ad muros ecclesie: utrobique enim stabant armati precauentes sibi, et inter tot arma tamen sanctos uenerati sunt, pacem et uiamen latoribus sanctorum offerendo. Extranea fuit quedam et rara ualde talis processio, in qua Algerus camerarius prepositi cappam iuxta morem clerici indutus, crucem ferebat. Nam cum uite desperaret, tali dissimulatione euasit. Indoluerunt ergo omnes boni et uniuersi ciuium de tali rerum euentu: leti quidem quod reliquias sanctorum obtinuissent, qui in predam inimicis et raptoribus loci relicte in ecclesia  fuissent, si remansissent, sicut cum captione castri et inuasione ecclesie postmodum apparuit.

59. Et notandum quod in tanto tumultu rerum et tot domorum incendiis, que per ignitas sagittas nocte tectis suburbiorum iniecerant ab intus, et etiam latrunculi exterius, ut sibi aliquid furarentur et inter tot noctium pericula et tot dierum certamina, cum locum scribendi ego Galbertus non haberem, summam rerum in tabulis notaui, donec aliqua noctis uel diei exspectata pace, ordinarem secundum rerum euentum descriptionem presentem, et sic secundum quod uidetis et legitis, in arcto positus fidelibus transcripsi: neque quid singuli agerent pre confusione et infinitatione notaui, sed hoc solum intenta mente notaui, quod in obsidione  communi edicto et facto ad pugnam et eius causam congestum est, atque ad hoc quasi me inuitum, ut scripture commendarem, cegi.

60. Scale igitur structura talis erat. Primum latior scala cum suis clauiculis fabricata est, iuxta altitudinem murorum castri. A dextris et a sinistris uero consepte sunt uirge tenacissime ad modum parietis. In fronte uero scale consimilis paries consertus est, super quam scalam altera scala strictior et longior simili opere constructa super imposita est iacendo, ut post erectionem scale maioris minor scala infra murum laberetur, atque parietes dextrorsum et sinistrorsum et in fronte consepti, in defensionem ascendentium undique starent.

 61. Hic non est pretereundum, quod plures inclusi fuerant intra castrum, qui in morte comitis rei non fuere opere uel consensu, sed uel intercepti erant simul cum reis, eo die quo clausi sunt infra muros primum. Itemque plures erant, qui sponte introierant simul cum sceleratis, qui licet in opere et materiali occisione non adfuissent, assentiebantur tamen reis. Itemque plures et in prima et subsequentibus obsidionis ingressi erant diebus causa pretii et lucri. Inter quos immanis et in sagittando sagax et uelox tirunculus unus, nomine  Benkin, aderat. Hic circumibat muros pugnando, modo hac modo illac discurrens, quandoque solus ipse  uidebatur fuisse plures, qui tot ab intro uulneribus inficeret, et nunquam cessaret. Cumque ipse ad obsidentes traheret, tractus ipsius discernebatur ab omnibus, quia uel percuteret graui uulnere nudos, uel iactata sagitta, quos persequebatur armatos sine uulnere contusos, stupefactos in fugam uertebat. Adfuit etiam cum reis illis miles Weriot, qui a tempore iuuente sue fur et latro manserat, hic stragem maximam inter extra muros insultum facientes fecerat in obruendo et deiiciendo lapides, qui sola manu sinistra utebantur. Ad hec uero nefanda infinitus erat reorum et coadiutorum infra muros numerus, die ac nocte uigiliis, pugna, insultibus, labore quoque diuerso desudantium. Nam portas castri terre et lapidum et fimorum comportationibus  introrsum humauerant ab imo usque ad summum: ne exustione et incendio portarum facto ad eos forte ingrederentur aforis. Utique appositis ignibus in parte orientis, porte grandes pene peruste fuerant, ita ut foramen maximum patuisset, nisi predicta materiarum mole obserassent. Tandem cum intrinsecus exitus portarum lapidibus et terre aggeribus obruissent, aforis destruxerant utrobique pontes, tam obsessi quam obsidentes, qui ad castrum directi olim fuerant, et ita nullus aditus relictus est inimicis, uel exitus obsessis.

62. Igitur cum securos fecissent se obsessi in exitibus suis, instabant obstruere fores templi ad meridiem et fores domus comitis, que exibant in castrum, foresque que a claustro se porrexerant in  castrum: ut si aliquo suo infortunio curtem comitis perdidissent, sese reciperent in domum comitis et in domum prepositi, simulque in refectorium et claustrum fratrum et infra ecclesiam. Stabat autem ecclesia B. Donatiani edificata in  rotundum et altum, contecta fictitio opere, ollis et lateribus cacuminata. Nam olim tegumen ecclesie lignorum compositione astruebatur et eleuata materia campanarii in altitudinem artificiosum opus eadem susceperat basilica. Unde de honestatis sue fulgore preeminebat, uelut regni sedes, et in medio patrie securitate et pace, iure et legibus undique terre patribus salutem et iustitiam demandans. Quippe ignis dispendio, omnis lignorum materies consumpta est olim, et  ideo contra ignis molestiam lapideum et tale opus confinxerant ex ollis et lateribus, quod elementum igneum exurere non potuisset. In parte quoque eiusdem templi occidentem uersus, turris fortissima in eadem templi essentia altiore statura eminebat, in supremis diuidens se in duas turres acutiores. Murus quidem circumcinxerat et domum prepositi et dormitorium fratrum et claustrum et pariter omne illud castrum, atque ille murus, quem tandem obtinere sibi presumpserant, propugnaculis et circumcursu ad extra pugnandum altior et fertior stabat. Et quanquam in se murus fortis, et ascensoria firma fuissent, elaborabant nocte et die sese tutiores  intrinsecus reddere, qui pugnaturos se fore contra uniuersum mundum amodo intellexerant.



CAPUT IX. Colloquia inter partes de compositione irrita. Interceptum castrum. Fuga obsessorum in templum.

63. Tunc tandem reminisci poterant prouerbii sui: »Si interfecerimus Carolum, quis uindicaturus ueniet illum?« Et uere infiniti erant, et eorum ad uindicandum uenientium incertus hominum preter Deum numerus erat, et ideo, quis, nomen interrogatiuum et infinitum in prouerbio eorum uim rectam et plenam obtinuit. Et sciendum quia milites illi strenui intus quidem cum reis fuere, quibus semper animus exeundi uel extra a muro cadendi et labendi  erat promptior, si forte locum habuissent; eo quod communiter sub nota traditorum ascriberentur, quicunque obsessi sunt cum reis. Quo rescito principes obsidionis, collectis consiliariis et optimatibus maiori prudentie, accesserunt ad muros, et usi sunt colloquio cum omnibus intro obsessis. Iusserunt igitur sibi ad spectaculum murorum euocari illos obsessos qui rei non fuerant, et obtulerunt eis licentiam et potestatem, si uellent, exeundi ab obsessis, salua uita et membris eorum, quorum quidem aperta foret innocentia. Ceterum preter reos, si aliqui exire uellent et probare innocentiam suam secundum iudicium principum, eadem libertate exirent. Reis uero nulla dispensatione subueniretur, qui tantum facinus, et ante hoc inauditum perfecerant crimen,  imo inaudito plecterentur exterminio, et ante hoc inaudita moriendi acerbitate. Igitur secundum edictum et pactum huiusmodi exierunt perplures, quia eorum erat aperta innocentia, aut parati fuerunt, quibus minus credebatur, probare innocentiam.

64. Tandem prepositus uultu tristiore et omisso maiestatis sue rigore et superbia, mente consternatus accessit ad colloquium, et frater eius castellanus Haket usi sunt humili ratione in uerbis huiusmodi. Responsalis quidem prepositi et omnium obsessorum erat castellanus Haket, qui solus pro omnibus loquebatur, et respondit ita principibus: »Domini et amici nostri, qui nostri miserentur, si aliter nobis accidisset aliquo uestigio dilectionis antique,  debent pietatis officia erga nos exhibere, quantum poterunt, saluo honore suo et facultate. Rogamus ergo uos et obsecramus, principes terre huius, et mementote quante dilectionis bona consecuti fueritis a nobis: miseremini nostri, qui mortem domini comitis uobiscum conquerimur, deflemus, reos damnamus, et prorsus expelleremus a nobis, nisi quod nostri sanguinis propinquitatem inuiti quidem seruamus in ipsis. Tamen obsecramus potentiam uestram, audite nos super nepotes nostros, quos reos dicitis: ut liceat eis per uos exeundi obtinere  libertatem iam a castro, et deinde, instituta eis pena pro tam immani facinore ab episcopo et magistratibus, abeant in exsilium perpetuum, ut sic quoquo modo in cilicio et penitentia Deo mereantur reconciliari, quem grauiter offenderunt. Nos uero, ego et prepositus, et Robertus puer, cum hominibus nostris parati sumus secundum uniuersi generis iudicium satisfacere omnibus, quod innocentes sumus ab opere et consensu traditionis, et super hoc innocentiam nostram probare omnimodo parati sumus, si quis sub celo hominum dignetur suscipere probationis nostre argumenta. Dominus meus prepositus coram uniuerso clero sue innocentie probationem quantumcunque grauem se facturum offert, eo quod conscientiam suam mundam testetur. Requirimus  iterum a uobis ut salua uita et membris suis permittatis nepotibus reis et in traditione notatis habere in exsilium eundi libertatem, et nobis uere probationis sententia purgari, militibus secundum ius seculare, clericis secundum scripta diuina examinari liceat. Quod si fieri abominaueritis, uolumus melius sic obsessi simul cum reis uiuere, quam ad uos exire et turpiter mori.«

65. Cumque complesset orationem castellanus Haket, exorsus est quidam militum obsidionis, nomine Walterus, respondere predictis: »Nullius beneficii memores esse uestri, nulliusque dilectionis antique uestigia iure obseruare deinceps debemus, qui dominum comitem traditum, a nobis sicut dignum fuit tumulandum et deflendum, uiolenter seclusistis,  simulque cum reis participastis thesaurum regni, et regalem aulam ipsius iniuste possidetis, impiissimi traditores domini uestri, ad quos amodo nichil pertinet de regno et comitatu. Omnia enim tam uitam propriam quam rem extrinsecam iniuste possidetis, quoniam quidem sine fide, sine lege uos fecistis; et idcirco omnes Christiani nominis professores contra uos armastis, quoniam principem terre huius pro iustitia Dei et hominum tradidistis in sacro Quadragenario, in sacro loco, in sacris orationibus Deo prostratum. Itaque deinceps fidem et hominia, que hactenus uobis seruauimus, exfestucamus  , damnamus, abiicimus.« Aderat huic collocutioni totius obsidionis multitudo, qui statim finita responsione  ista, arreptis festucis exfestucauerunt illorum obsessorum hominium, fidem et securitatem, et separati sunt ab inuicem colloquentes sibi animo irato et obstinato, utrobique hinc ad expugnandum, illinc ad resistendum.

66. Eodem die ab armigeris abbatisse Auriniacensis cenobii audiuimus euentum Isaac, qui eadem nocte qua fugerat, cum se credidisset uenisse Gandauum, uenerat iuxta Ipram. Fugit ergo inde usque in Steenuordam uillam Widonis generi sui  , ubi accepto consilio, nocte Teruanniam descendit, et  latenter et furtim monachicum habitum assumpsit. Ceterum rumor et requirentia uniuersorum persequebatur fugientem, ut nullatenus lateret, quin statim ueritatem rescirent. Igitur aduocati Teruannie filius  , cum Isaac resciret, irruit in claustrum fratrum, et reperit in cuculla latentem in ecclesia, et quasi psalmos ruminantem. Cumque captum eduxisset Isaac, uirgis et uinculis coactum et flagellatum constrinxit; et ita extorsit ab eo, ut reos in comitis traditione proderet. Et respondit confitens de se, et aliis nominatim reis, superaddens plures fuisse, qui conscii sceleris et administratores fuissent reorum, tradentium actualiter comitem, scilicet gladio materiali. Subiunxit quoque de coniuratione proditionis sue cum Bosiardo et Willelmo  ex Werui, Ingranno de Esna et Roberto Puero, Wlfrico fratre prepositi et paucis simul annumeratis homicidis pessimis. Et retulerunt aliqui dixisse Isaac, in suffossione unius quercus in pomerio, domui sue adiuncto, pecuniam radicitus abscondisse, quam milites loci nostri perscrutando et circumquaque fodiendo usque in uiscera terre ibant frustrati.

67. Quinto decimo die ante Kalendas Aprilis, sexta feria, adducte sunt scale aduersus muros et impetebant utrobique sese sagittis et lapidibus. Illi uero qui scalas adduxere, clypeis defensi et loricas induti progrediebantur. Multi equidem consequebantur ad spectandum, quomodo erigerentur ad muros scale, eo quod ex uiredine et humiditate  graues essent, et ponderis magni, in altitudinem habentes circa mensuras sexaginta pedum hominis, et in latitudinem pedum duodecim scala inferior, et scala superior admodum strictior, sed longior parumper exstitit. Cumque trahebantur scale, iuuabat manus, uox et clamor trahentium, et resonabant clamores in ere altiori. Tunc Gendenses armata manu protegebant illos clypeis qui scalas traherent. Nam audito et uiso tractu, obsessi super muros ascenderunt, et ad propugnacula prodibant, obruentes lapidum infinitos iactus et sagittarum densitatem contra scalarum attrectatores. Ceterum animosi iuuenes et audaces, appositis paruulis scalis, quas decem homines solebant ferre, uolentes preuenire  insultum maiorum scalarum, ascenderunt ad murum unus post alium; sed cum aliquis in summitatem ascensum et super murum intentaret, illi qui ab intus latitabant, insidiantes ascensoribus, hastis et conto et telis deiecerunt herentem in scala, ita ut nullus tam audax, tam uelox amplius foret, qui auderet ingredi ad obsessos per scalas minores. Interim murum perforare satagebant cementariorum malleis et uniuersis ferramentis alii, et magnam partem muri auellentes frustrati recesserunt. Sed cum trahentium multitudo prope muros conscendisset, et acrius utrinque pugnaretur in obruendo moles lapidum ab intus, dense noctis tenebre prohibebant  utrosque a pugna, et multa lesione accepta Gendenses exspectabant diem crastinum, quando uniuersa simul cum ipsis obsidio, uiolenter erectis maioribus scalis, ingrederentur ad obsessos.

68. Quarto decimo Kalendas Aprilis, Sabbato, cum lucescente mane obsessi in diuersa uexati parte castri, post pugnas quotidianas membra dedissent quieti; et cum paulisper securiores forent, quod hesterno die egregie pugnassent contra forinsecos Gendenses , ciues nostri in meridionali parte, qua sanctorum reliquie elate fuerant, intro conscenderunt per subtiles scalas  et latrices, quas solus homo ferret. Intus quippe sine sonitu et clamore sese collegerunt in magnas acies et premunitas ad pugnandum. Statimque ordinabant minores inter se ituros ad portas maiores, ut terre et simul lapidum congeriem sustollerent a portis et introitum facerent extra consistentibus uniuersis, qui hoc factum adhuc ignorabant. Portam quoque unam castri in parte occidentis repererant clausam firmiter clauis et sera ferrea, nullaque terre et lapidum obiectione obrutam; quam ideo liberam obseruauerant, ut per illam reciperent et emitterent quos uellent traditores illi. Quam statim ipso accessu gladiis et securibus nostri Burgenses aperuerant, et, circa concitato clamore et strepitu armorum, intrinsecus in tumultum et concursum conturbauerunt  exercitum in circuitu castri. Igitur irruerat grauissima obsidionis manus intra castra; alii ut pugnarent; alii ut raperent quecunque infra reperi rent; alii ut intra ecclesiam ingressi corpus B. comitis Caroli obtinentes Gandauum transferrent.

69. Tunc traditores illi, qui in domo comitis graui sopore soluti iacebant, terrore et clamore infinito exspergefacti, ignari rerum euentus, discurrebant uisum quidnam clamorum causa foret. Et cum rerum pericula sibi imminere cognouissent, prosilientes ad arma instabant pre foribus exspectantes congressum. Quidam ex ipsis in ingressu ciuium nostrorum inter castrum intercepti sunt ad unam portarum, milites quidem plures quibus custodia  earumdem portarum deputata fuerat in parte orientis, qui cum ingressis ciuibus tumultum subeuntes, cum nichil ulterius possent, sese reddiderunt misericordie et pietati captiuantium. Quidam uero eorum diffidentes uite sue, si a ciuibus caperentur, a muris dilapsi sunt, unus quorum in labendo precipitatus Giselbertus miles expirauit. Quem cum muliercule traxissent in domum, et exsequias sibi prepararent, castellanus Theodoricus  et sui rescitum mortuum illum caude equi copulatum, per omnes plateas suburbii tractum, tandem in cloacarium in medio fori proiectum deturbauit. Igitur cum ciues intellexissent illos uelle resistere pre foribus in domo  comitis, conscensis gradibus, quibus itum est ad easdem fores, securibus et gladiis detruncabant ianuas, et introgressi ad obsessos, fugabant eos per mediam domum eamdem usque ad transitum, quo transire consueuerat comes de domo sua in ecclesiam B. Donatiani. In hoc ergo transitu, qui arcuatus erat et ex lapidibus constructus, congressus maximus fuit; ubi ciues cominus gladiis tantummodo pugnabant, eo quod obsessi ulterius fugere aspernarentur. Satis uires et animos suos tentantes, utrinque stabant immobiles, sicut ipse murus; donec collecta manu ciues non pugnando, sed ruendo in obsessos, in fugam conuerterent ipsos, scilicet Borsiardum, qui immanis et iracundus, ferox et imperterritus, robore corporeo ualidior, restitit ciuibus  semper in faciem, multos uulnerans, sternens, et ictu malleatorio gladii sui attonitos plurimos deiiciens. Simulque fugabant Robertum Puerum, in quem nemo manum mittere uolebat, eo quod audissent de eo quod innocens traditionis diceretur; atque imo magis, quod omnibus in regno et ante traditionem et post dilectior permanserat, fugere ille nobilis neglexerat; sed rogatu amicorum secutus est fugientes, et nisi causa ipsius fuisset, ibidem Borsiardum et suos milites, simulque omnes reos traditionis comprehendissent. Cumque sese traditores infra templum recepissent, non ulterius persecuti sunt eos ciues; sed ad predam et spolia reuersi sunt, discurrentes per domum comitis et domum prepositi et dormitorium fratrum et claustrum.  Consimiliter fecerunt uniuersi qui in obsidione aderant, sperantes thesaurum comitis se forte obtenturos, et supellectilem domorum infra muros positarum. Et quidem in domo comitis culcitras plures, tapeta, linteamina, scyphos, caldaria, catenas, ferrea claustra, uincula, compedes, neruos, boias, manicas, uniuerse captiuitatis adminicula ferrea, et fores ferreas thesauri comitis et plumbeos ductus aquarum, qui a tectis aquas deduxerant, diripiebant, sine aliqua culpa credentes se rapere potuisse. In domo prepositi etiam lectos, scrinia, sedilia, uestes, uasa et uniuersam supellectilem eius rapuerunt. In cellario tam comitis quam prepositi et fratrum quoque cellario, frumentorum et carnium et uini et ceruisiorum copiam, quantam rapuerint in infinitum,  relinquo. In dormitorio fratrum, quod uestibus pretiosis et caris stratum stabat, tam magnam rapinam exercuerunt, ut non cessarent a tempore ingressus in castrum usque in noctem ire et redire ad asportandum.



CAPUT X. Fuga prepositi. Obsidentium dissidia. Templum inferius captum. Turris ab obsessis detenta, cum solario templi.

70. Obsessis ergo nichil preter solum templum relictum est, et absque eis que in templo secum comportauerant uictualibus, scilicet uino et carnibus,  farina, caseis, leguminibus et ceteris necessariis uite. Hic pretereundum non est qui erant capita inter obsessos, scilicet castellanus Haket, Borsiardus, Robertus Puer, Walterus filius Lamberti in Reddenburg, Wilfricus Cnop. Nam prepositus Bertulfus tertia nocte, id est nocte diei Iouis ante captionem castri, data pecunia Waltero butelgir usque ad quadringentas marcas de subtus lobium suum funibus appensus elapsus est solus, melius confidens illi Galtero quam ulli homini super terram, qui tamen ipsum transductum in desertum locum, scilicet Mor  , solum reliquit expositum inimicis suis et derelictum fuge; cum tamen in loco illo sibi ignoto, nesciret quo fugeret, et quem fugeret. Igitur obsessi in templo conscensa turre molares lapides  obruebant super uagantes in castris, et predam uniuerse supellectilis ferentibus grauem iniecerunt casum, ubi plures obruti lethaliter perierunt. Sagittas statim direxerant contra fenestras turris uictores castri, ut non posset in turri quisquam caput per fenestras emergere, cui non iniicerentur mille sagitte, mille fundarum iactus, ita ut tota turris sagittis inherentibus hirsuta staret. Cumque nichil super hoc proficerent utrinque, obsessi flammas iniecerant in tectum scholarum quod templo adiacuerat; per hoc uolentes domum prepositi exurere, cui idem tectum uicinum fuit. At in illo facto frustrati, deorsum in pauimentum templi, et in choro, et in sanctuario interiore discursitantes, armati et precauti sollicitabantur, ne auderet aliquis per fenestras  introgredi ad ipsos aut per ianuas ecclesie uiolenter irrumpere.

71. Summo igitur mane unus ex Gendensium turba iuuenis per scalam ascendens ad capitalem sanctuarii ecclesie fenestram, gladio et conto perfringens opus uitreum et ferreum illapsusque audaciter aperuit scrinium unum sanctuarii, ut predam quereret. Inclinus quoque reuoluere ceperat, et manum hac et illac deducere, cum ianua scrinii grauis, et in casum preceps percuteret furem et predonem illum, et reiecit a se emortuum. Sed idem mortuus plumarum congerie contectus, diu ibidem iacuerat; nam maximus plumarum cumulus in sanctuario iacebat. Interea dum diu a Gendensibus exspectaretur ille iuuenis, et non rediret, uolebant  uiolenter conscendere per fenestram. Nam iuuenem illum premiserant uelut audacissimum, per quem tentarent ingressum templi, et sic comitis corpus obtinere crediderant; contra quos nostri ciues armis occurrebant, nec unquam perpessi sunt Gendenses uel etiam loqui coram se de auferendo comitis corpore. ualde et supra quam mihi credat aliquis, indignati sunt ciues nostri, quod aliquis hominum a loco nostro corpus auferre moliretur. Contendentibus illis exerebant gladios ad inuicem, et factus est tumultus et concursus uniuersorum ad pugnam. Ceterum obsessi tunc quantum poterant,  infestabant uictores, quorum sapientiores audito tumultu, et de uictoria et lite, scilicet quod Gendenses contenderent se iure corpus comitis secum apud Gandauum transferre debere, eo quod suis scalarum instrumentis perterruissent obsessos et cegissent eos fugere a castro; et quod nostri ciues econtra assererent nichil ualuisse instrumenta eorum, nichil aliud in obsidione fecisse quam furari, et sumptum grauem facere in loco nostro, dirimendo lites sedabant tumultum dicentes: Nolite contendere, sed potius simul exspectemus quoadusque Deus nobis et regno contradiderit comitem bonum et legitimum, cuius et principum regni et episcopi nostri et totius cleri consiliis de corpore fiat dispensatio.

72. Atque in hunc modum pacificati, instituerunt  inuasores templi uiros armatos et audaces ad inuasionem. Collecto ergo robore, impetuose introierunt et irruperunt ad ianuam templi uersus claustrum, et fugauerunt obsessos a pauimentis inferius usque in solarium, in quo impie et fraudulenter tradiderant dignissimum terre consulem, simulque cum domino suo serui arctati sunt, quanquam sine uelle ipsorum cum domino suo consule clausi forent. Tunc tandem Gendenses in sanctuarium ingressi, requirebant iuuenem illum, quem in mane premiserant per capitalem sanctuarii fenestram, et repererunt in plumis conquassatum et mortuum quem alii mentiebantur occisum a Borsiardo, cum illaberetur incaute in templum. Neque enim describere locus est quantus iactus fuisset lapidum a solario super uictores  pauimentorum templi, et quot obruti, conquassati, telis et sagittis uulnerati; ita ut totus chorus templi plenus iaceret cumulo lapidum et nusquam pauimentum appareret. Parietes et uitree fenestre in circuitu, et status simul, et sedes fratrum deiecte sunt, et ita totum erat confusum et dirutum, ut nulla in templo facies sancta et integra maneret; sed turpi et informi deformitate horribilior staret quolibet carcere. Nam in solario obsessi preparauerant sibi propugnacula ex scriniis et tabulis altarium, et formis, et scamnis et cetera suppellectile templi, et colligauerant ea funibus campanarum. Campanas quoque in frusta et plumbum, quo antiquitus contecta erat ecclesia, diuiserunt, cum eo obruentes  alios. Infra enim ecclesiam, scilicet in choro, pugnabatur acerrime; sed a turri et a ianuis turris tanta strages facta est, ut non sufficiat mihi describere neque percussorum et uulneratorum multitudinem prosequi.

73. Igitur domum comitis superiorem obtinuit Geruasius miles et camerarius atque consiliarius comitum regni cum fortitudine magna, et iussit affigi signa sua in summa arce domus. Namque ex inuidia obsessorum hoc factum est qui statim primo die obsidionis, etiam in die qua dominum suum serui impii tradiderant, signa contra inimicos ferebant. Unde Willelmus ille Iprensis signa, quasi dominus et terre consul, ferebat contra quosdam qui sibi redditus consulares soluere denegauerant, quia illum  consulem fere aspernati sunt. Traditores quidem illi die primo obsidionis nichil humiliter agentes, quia principes regni sibi conscios in scelere suo et securos in eadem fide et amicitia crediderant cum ipsis, signa sua in suprema arce camere comitis et in summitate turris ecclesie, et in minoribus tribus, et in lobio prepositi, simul in exitu portarum superbe prefixerant; ut per hoc appareret ipsos fuisse dominos, qui exspectarent regni proceres, amicos et conscios suos, per quorum potentiam obsidionem destruerent, et inultum maneret quod consulem tradidissent. Desiderius, frater Isaac, obtinuit inferiorem domum comitis cum ciuibus nostris, et fixerat signum suum in lobio comitis maiore. Quem cum transeuntem Robertus puer in castro uidisset a turri,  improperabat taliter: »O Desideri, non es memor quod tu hactenus nobis consuluisti tradere dominum consulem; fidem super hoc et securitatem tradidisti, et nunc uiso infortunio nostro gaudes et persequeris nos. O utinam liceret mihi exire! ad singulare bellum te euocarem! Deum testor quod tu magis sis traditor quam nos, eo quod olim dominum, modo nos tradidisti! Quod improperium non sine omnium nota tulit!«

74. In domo quoque prepositi nepotes Thancmari, quorum causa in parte traditio facta est, ut aiunt, prefixerant signa sua superbe et gloriose ac potenter. Quod ualde egre ferebant omnes, et ciues nostri nimis indoluerant, eo quod prepositus et sui ante tempus traditionis uiri essent religiosi, amicabiliter  se habentes erga eos, et cum honore omnes tractassent in loco nostro et in regno commanentes. Hi ergo predicti postquam obtinuissent domos et signa affixerant, quidquid intus repererant, quasi proprium possidebant. Intumuit ergo cor ciuium nostrorum contra nepotes Thancmari, et querebant occasionem pugnandi et interficiendi illos. Igitur ad uesperam Sabbati illius, cum frumenta et uinum quod obtinuerant in domo prepositi apud rus suum emitterent nepotes Thancmari, occurrerunt eis ciues nostri in claustro et extractis gladiis uas uini truncabant, et concitatus est tumultus infinitus et clauserunt ciues portas suburbii, ut nemo aufugeret nepotum illorum. At obsessi euocauerant ciues, olim amicos  suos, obsecrantes ut inimicos illos perderent, quorum causa grauissimum nefas perpetrassent. Nepotes igitur Thancmari in eadem domo prepositi resistere cum non potuissent ciuibus, querebant subterfugere. Thancmarus ipse fugiendo peruenerat ad exitum unius porte, et quia clausa fuit, cum quereretur ab eo quid cause fuisset tanti tumultus, mentitus est congressum fieri inter obsessos ac obsidentes. Tandem latuit in domuncula una, quousque uideret quid de nepotibus suis ageretur. Cumque ciues per pontem Sancti Petri et per pontem castri armata manu transirent, obuiam eis occurrit Walterus butelgir et ceteri principes obsidionis, conatu graui compescentes tumultum. Tot equidem lanceati stabant in foro, ut crederet aliquis perficiem hastarum siluam  fuisse densissimam. Nec mirum, cum uniuersi totius regni eodem die, tum pro preda, tum pro uindicta, tum magis pro auferendo consulis funere, tum pro admiratione omnium, que ibidem fiebant, in suburbium confluxerant. Clamabant itaque omnes, Thancmarum et nepotes eius iure suspendi debere, eo quod eorum causa comes occisus, et prepositus et eius nepotes obsessi, et plures de ipsorum familia interfecti et turpissima morte damnati fuissent; ideoque non posse eos perpeti, ut parcerent eis, imo turpiori et magis crudeli nece damnarent, qui dominos suos, prepositum et fratres simulque eius nepotes, potentiores et nobiliores in comitatu, fraude, seditione, cemptione facta, apud comitem deposuissent. uix ergo turbatos ciues principes cohibebant, quia castellanus  Haket et Robertus puer cum amicis et propinquis ipsorum ciuium, in turri altiore stantes, annuebant brachiis et manibus, ut insultum facerent in nepotes Thancmari, qui ita arroganter in domum prepositi conscenderant, signa uictricia affixerant, quasi suis uiribus castrum expugnassent; cum eo tempore quo ciues ingressi sunt uiolenter in castrum, nepotes Thancmari domi et in rure suo dormirent. Illa tandem conditione sedatus est tumultus, quatenus ipsa hora exirent domum, et signa que affixerant, uerecunde tollerent et discederent. At illi cum ductu principum periculoso sibi recesserunt inde, in tantum diffidentes ciuibus ut unusquisque nepotum Thancmari equo et suo secum ductore insidente  abscederet: et sic relicta est domus sub tutela militum et ciuium nostri loci, et frumentum et uinum dispertitum est inter principes obsidionis et ciues, quorum uiribus uictoria illo die consummata est.

75. Et tandem clausus ille dies sollicitos nimis reddidit super noctis subsequentis temporibus obseruandis, et in curte castri et in claustro fratrum, simulque in domo prepositi et refectorio atque fratrum dormitorio. Nam illo usi sunt consilio obsessi, ut claustri et domorum tecta circa templum flammis destruerent ne accessum aliquo modo ad ipsos obsidentes haberent. Inde stupefacti custodes noctis sollicitudine et metu peruigilabant. Sepe obsessi clanculo egressi nocturnis horis incusserunt timores  custodibus. Ceterum in tam arcto loco turris templi, traditores uigiles suos omni nocte obsidionis tubis et buccinis resonare iusserant et cornu canere, adhuc euadere sperantes, eo quod principes regni per litteras in turrim sagitta transiectas, amicitiam et auxilium offerrent.

76. Prepositus uero conductorem habens fratrem Fulconis canonici Brudgensis, militem subdolum, ex precepto Walteri butelgir, nocte prescripta diei Iouis peruectus est equo apud Kaihem  uillam eiusdem Walteri et Borsiardi. Cumque parum ibi delituisset,  et accusatus fuisset, cum uno comite nocte Furnas ad uxorem suam fugit, et inde iterum, quia latere non poterat in nocte sancta Parasceue, transiuit apud Warnestum, sicut audiuimus eadem nocte, et fugam institit, et nudis pedibus penam peccatorum suorum sponte perpessus ibat, ut tanto peccatori Deus indulgeret, quod contra consulem pium deliquerat. Satisque probabile fuit quia postea statim cum captus fuisset, pedum ipsius plante excorticate apparuerunt, quia in itinere nocturno ad lapides in tantum offenderat pedes, ut sanguis ex eis efflueret. Et uere grauissime uir iste dolebat, qui pridem omnibus imperitabat, diuitiis et honore seculi pollebat, et cum in uoluptate floreret, punctum pulicis ut iaculum formidaret; ecce solus, et infra terminos suos  exsul solus pererrabat. Reuertamur ergo ab excursu isto ad uigilias noctis prefate, in qua timores nocturnos cum ad inuicem incuterent sibi tam obsidentes quam obsessi, pertesi et fatigati utrinque diem, pro nocte transposuerant ad dormitandum.



CAPUT XI. B. Carolo successor in comitatum Flandrie datus Guillelmus Northmannus: alii competitores. Eius de corpore Gandauum transportando insidie disposite.

77. Tertio decimo Kalendas Aprilis Dominica in nocte Benedicti abbatis, ex Atrebato rex Francie Lodewicus mandauit principibus et baronibus obsidionis predicte salutem, fidem et auxilium,  insuper omnem gratiam pro uindicando nepote suo et Flandriarum equissimo consule Carolo, quem iustius decuerat fuisse regem, quam pessimorum traditorum comitem: »Non habeo quidem ad uos ad presens transeundi opportunitatem, eo quod festinantius cum paucis huc descenderem, auditum et scitum euentum rei et obsidionis. Non enim sapienter mihi agere uisum est in manus traditorum terre incidere; quoniam, sicut intelleximus, plures sunt adhuc qui super obsessos dolent, et eorum scelera defendunt, et ad eorum euasionem omni modo laborant. Igitur quia terra conturbata est et coniurationes iam facte sunt in personam Willelmi, ut uiolenter regnum obtineat, et contra eum omnes fere de ciuitatibus adiurauerint, se nullo modo Willelmum  illum in comitem recepturos, eo quod spurius sit  , natus scilicet ex nobili patre et matre ignobili, que lanas carpere, dum uiueret ipsa, non cessaret. uolo et precipio uobis, sine dilatione coram me conuenite et communi consilio eligite comitem utilem, quem uobis equalem, et terre et incolis preesse consenseritis. Nec poterit diu terra sine consule fore, nisi cum grauiore periculo quam modo immineat.«

78. Cumque perlecte sunt littere coram uniuersis, ecce dum nondum respondissent litteris regis,  utrum irent an non, superuenit alius nuntius nepotis  comitis Caroli, demandans principibus obsidionis salutem et naturalem erga omnes terre inhabitatores dilectionis affectum: »Certum est uobis omnibus mee sorti et potestati regnum Flandrie post mortem domini mei consulis iure cognationis pertinere. Idcirco considerate et caute agere uos uolo, super electionem mee persone, et premonitos uos rogo ne me alienum a regno faciatis, qui iure et ex debito propinquitatis, si mihi remandaueritis, comes futurus, iustus, pacificus, tractabilis, et utilitatis communis atque salutis prouisor accurro.« Tunc principes simulque omnes qui audierant litteras ab Elsatan a nepote consulis transmissas, fictitias asserentes, nulla animaduersione responsionis  agebantur, eo quod respublica laboraret, et rex e uicino conuentum acceleraret, neque sine longa opera pro eligendo nepote illo se tractare posse preuiderent.

79. Utillimum ergo preanticipantes consilium, ex imperio regis preparabant se ituros feria secunda et tertia. Postea tamen ex industria et consilio singulari, principes conuocatis ciuibus, proruerunt in eadem Dominica ad arma et inuaserunt obsessos in turri. Quodque ideo factum est ut perterritos obsessos magis exanimarent et pauidos redderent, quod in discessu subito ad regem a principibus facto, non auderent a turri exire uel aufugere. Congressus quidem grauis utrinque factus  est, et adhuc obsessos latebat cur in Dominica insultum facerent in eos, cum omnes ceteras de preterito tempore Dominicas in pace obseruassent. Exierunt igitur secunda, et tertia feria apud Atrebatum locutum regi, ordinatis illis qui turrim nocte ac die armati caute et fideliter, ne quis obsessorum subterfugeret, obseruarent.

80. Decimo Kalendas Aprilis feria quarta, Isaac captus est et suspensus liberator meus, finitis tribus hebdomadis ab occisione comitis, ante Annuntiationem S. Marie et ante in Ramis palmarum Lambertus  Archei a turri elapsus euasit, fugiens apud Michem uillam nauicula deuectus. Hic de consilio Borsiardi fuit, et nequiter semper egit consiliando, agendo et ad omne nefas instigando dominos suos;  idcirco odiosus erat omnibus qui in obsidione dolos illius audierant. Cumque a tempore obsidionis intra castrum clauderetur usque ad tempus quo fugam subiit, ad omne negotium quod intus agebatur strenuus erat, in sagittando peritissimus, in iaculando hastas et uniuersa tela fortior, qui quidem stragem mortalem fecerat in hostes. Qui cum fugeret, a ciuibus requisitus est diluculo, et per totum illum quo fugerat diem. Nam, a turri cum se furaretur,  exclamabat eis qui obsederant turrim Borsiardus, quando et ad quem locum suus consiliarius et tam familiaris fugisset. Tandem ciues constipauerant uillam in qua fugitiuus ille latuit, et a latibulo extractum reduxeruut eum captiuum, et suspendio in foro nostro illum perdidissent si eo tempore adfuissent primates obsidionis, qui in Atrebato regno consuluerunt. Cuidam tandem Gerberto ciui nostro sub fidei securitate commendatus, cuius ille cognatus fuit, qui illum cautele custodia in uinculis constrictum usque ad presentiam primorum comitatus conseruauit, ut illorum iudicio constaret, quidquid fieri percenserent de illo.

81. Nono Kalendas Aprilis, feria quinta, Woltra  cruual retulit nostratibus, regem Anglorum cum illo Iprensi Willelmo concordiam laudasse, pecuniam infinitam simul et milites trecentos prestitisse in auxilium ad obtinendum comitatum Flandrie. Quod cum falsum foret, tamen simulata fraude quasi credibile diffamauit. Nam uere constitit illum Willelmum Iprensem suscepisse de thesauro comitis Karoli Anglice monete quingentas libras per manus nepotum prepositi Bertolphi, qui impiissimi traditores sibi et regno preferre conati sunt eumdem Willelmum; qui ab eis quidem pecuniam, consilium et auxilium obtinuerat, et quotidianis litteris missis in inuicem et remissis, mutuas uoluntates et conscientiarum secreta loquebantur. A rege ergo  Anglorum mentitus est miles prefatus Willelmum suscepisse donaria pecuniarum, uolens tegere traditiosam conscientiam Willelmi, qui uere a traditoribus submissam pecuniam acceperat, per quam solidarios  compararet, et sic cum uirtute cum comitatum obtinuisset, traditores suas uoluntates consequenter per ipsum consummassent. Nullus uero primatum obtenturus in regno, uoluit aliquid consilii uel internuntii traditorum aperte suscipere, eo quod statim sub nota traditionis conscriberetur. Ideo ille Willelmus tegebat conscientiam suam, et pecuniam a rege mentitus est sibi fuisse transmissam, quasi nichil commune haberet uel secreti cum traditoribus, qui tamen manifeste ante tempus obsidionis salutem et auxilium  litteris signatis mandauerat preposito et suis. Qua tempestate Giselbertus  , nepos traditorum, castellanus Burgensis, qui sub nota traditionis erat, ad castellanum S. Audomari subterfugerat, offerens excusationem suam et innocentiam se paratum probare coram rege et patribus regni.

82. Octauo Kalendas Aprilis, feria sexta, Annuntiatio Domini, quo etiam die passus est Dominus,  celebrata est Sabbato in Ramis palmarum, machinamento et dolis Gendensium actum est, ut per ducatum magni preconis, et Ansboldi militis et ciuium quorumdam nostrorum assensum, simulque ex consensu traditorum, nocte huius Sabbati transacta, introirent in castrum et corpus piissimi comitis per manus traditorum a fenestris solarii eiusdem Gendensis cenobii fratres susciperent, et manticis, et saccis collectum transferrent. Exspectauerant quidem monachi duo per totum illud tempus opportunitatem furandi corpus. Cum igitur armati circa turrim deambularent illi qui monachis ducatum prestiterant, uigiles perterriti cornua circumquaque personuerunt, et euocati ciues et obseruatores turris irruerunt contra preconem magnum,  et Ansboldum militem, et suorum complices, fugantes illos et uulnerantes quosdam timore mortis nimis affectos. Pepigerant uero monachi coadiutoribus suis centum marchas argenti se daturos, si forte per illos glebam consulis obtinerent. Igitur rescito eo quod furtim et pretio aut quoquo modo alio monachi uellent corpus consulis auferre, ciues precauti cum uigilanti turba sollicite magis sese obseruantie dedere.

83. Sexto Kalendas Aprilis, Dominica in Ramis palmarum, conuenerunt Burgenses nostri in agrum quod suburbio adiacet, intra septas uille, conuocatis undecunque Flandrensibus circa nos, coniurauerunt simul super sanctorum reliquias, sic: »Ego, Folpertus iudex, iuro me talem electurum comitem terre  huius qui utiliter recturus est regnum predecessorum suorum comitum, iura potenter contra hostes patrie obtinere poterit: affectuosus et pius in pauperes, Deo deuotus, semitam gradiens rectitudinis, et talis fuerit qui utilitati communiter patrie uelit et possit prodesse. Consequenter ergo omnes meliores ciuium iurauerunt: ex Isandica Alardus Scabinus cum sua potentia; ex Ostburg Haiolum cum illius loci potestatibus; ex Reddenburg  Hugo Berlensis, et illius loci fortioribus; ex Lapscura, Ostkerca, Utkerca, Liswega, Slipen, Gistella, Oldenburg, Lichterualda, Iadbeca, omnes fortiores et meliores simili sacramento iurauerunt.« Eratque multitudo maxima coniurantium in idipsum.

 84. Tertio Kalendas Aprilis, feria quarta in succinctione campanarum reuersi sunt ex Atrebato principes nostri, qui ad regem exiuerant pro consulendo regno et eligendo consule secundum consilium regis Ludewici Francie imperatoris atque omnium baronum ipsius et terre nostre electionem, et iuxta prudentem et patrie utilitati probabilem examinationem, cum tali relatu leti et gaudentes, salutem et fidem ex parte regis et baronum denuntiantes  nobis et omnibus terre incolis atque illis precipue, qui ad faciendam uindictam pro morte domini Caroli consulis assidua obsidione desudauerant: »Rex Francie Ludouicus omnibus regni filiis bonis salutem et gratiam, et cum regali potentia in uirtute Dei et fortitudine armorum, inuictissimum sue presentie subsidium. Quia patrie ruinam simul cum comite tradito grauem preuidentes, indoluimus, seueritatis rigore et inaudito ante hoc tempus supplicio uindictam acturi conuenimus: et, ut deinceps terra suo consule nouiter per nos electo reconcilietur et conualeat, quidquid in subsequenti litterarum serie audieritis, obedite et facite.« Igitur Walterus butelgir litteras protulit regis signatas coram uniuersis ciuibus nostris,  qui confluxerant simul in agrum predictum, ad auscultandum regis mandatum: atque uiua uoce litteris testimonium confirmans ait: »Audite, o ciues nostri, quid consilii et negotii apud regem et eius barones actum sit et prudenti examinatum iudicio. Principes Francie et primi terre Flandriarum, iussu et consilio regio, elegerunt uobis et terre huius consulem Willelmum puerum, natum ex Northmannia, nobilem quidem genere et hactenus inter uos ab infantulo educatum in puerum, et inde in iuuenem fortem. Quem iuxta omnem consuetudinem bonam consuescere liquet, et qualem uultis talem habiliter flectere poteritis ad omnes bonos mores mansuetum et docilem. Ego quidem elegi ipsum Robertus  Bethunie, Baldwinus ex Alst et Iwan  frater eius, castellanus ex Insulis et ceteri barones sublimauerunt illum in comitatu, fidem, securitatem et hominia ei fecimus secundum omnem modum predecessorum suorum comitum Flandrie. Ipse etiam nos pro merito nostri laboris donauit terris et prediis traditorum, qui secundum principum omnium iudicia proscriptione damnati sunt, nichilque ipsis rerum uel miserationis preter grauissimam et inexcogitatam adhuc mortem relictum constat. Precipio ergo et uolo ac consulo absque dolo uobis suburbanis simul omnibus qui assistitis, ut suscipiatis nouiter electum comitem Willelmum et a rege comitatu donatum, in dominum et consulem uobis. Ceterum et si quid est quod sue potestatis iure  donari poterit, sicut teloneum et census terre, libenter uobis condonari teloneum uolentibus simul et censum mansionum uestrarum infra suburbium, meipso denuntiante ex parte regis et comitis noui, condonabit absque dolo et malo ingenio.« Auditis ergo litteris, et uoce litterarum latoris, ciues procrastinauerunt responsum de receptione seu electione noui consulis concedenda sibi, ut accitis Flandrensibus cum quibus eligendi sacramenta constituerant simul aut concessionem facerent aut  legationis regie litteras refutarent, et quia tenuerant diem sermonum longis protractibus, reuersi sunt ciues a loco oratorio ex communi consilio mandantes pro Flandrensibus tota illa nocte, ut electionem in persona noui consulis factam concederent aut reprobarent.



CAPUT XII. Aduentus Guillielmi comitis cum rege in Flandriam et Brugas. Iuramenta utrinque facta.

85. Pridie Kalendas Aprilis, feria quinta, postquam conuenerant ciues cum Flandrigenis, ex communi consilio consenserunt, ut in Sabbato sancte Pasche uiginti milites, et duodecim e ciuibus seniores et prudentiores exirent obuiam nuntiis regis apud Rauenschot oppidum ad colloquium; ibique Gendenses  exspectarent aduentum nostrorum. Nam ex ciuitatibus Flandrie et castris Burgenses stabant in eadem securitate et amicitia ad inuicem, ut nichil in electione, nisi communiter, consentirent aut contradicerent. Qua in re Burgenses nostri, non sine Gendensium consilio agebant, qui a latere sibi uicinius assederant. Ibant itaque sicut preordinauerant in eodem Sabbato sancto. Rex quoque, sicut in Atrebato preordinauerat, cum nouiter electo comite descendit apud Insulas, ubi hominia facta sunt comiti, sicut in Atrebato. Et inde descendit in uillam, nomine Dinsa  , in itinere quo iturus erat in Gandauum. In eadem uero uilla exspectabat rex Gendenses, qui reciperent nouum comitem secundum preceptum suum et electionem  primorum terre. Igitur concorditer actum est inter nostros et Gendenses de receptione noui electi, ut susciperent eum in consulem et terre totius aduocatum.

86. Kalendis Aprilis, feria sexta, in die Parasceue castellanus Haket a turri euasit solus, et transiuit apud Liswega, et ibi latuit cum filia sua, quam ibique duxerat olim miles  magni generis et diuitiarum plenus. Exspectabat enim ille fugitiuus quid deinceps ageret. Quarto Nonas Aprilis, in Sabbato sancto Pasche, quidam ciues nostri et Gendenses, qui a colloquio reuersi sunt, elegerunt Willelmum in comitem sibi et patrie, hominia, fidem et securitatem facientes comiti secundum morem predecessorum suorum comitum. Eodem die Geruasius  constitutus est castellanus in castro nostro Brugensi a rege et comite nouo, cui suum meritum nondum per hoc meritum recompensatum est, cum tot et tanta in obsidione egisset, que memorie diligenter commendo lectorum. Nam in ipsa hora qua tradebatur comes Carolus, ipse flendo et crines uestesque discerpendo, complosis manibus clamabat discurrens in castro hec: »Heu! quod solus uindicare  non possum dominum meum et equissimum principem terre nostre; quem etiam nullus hominum defensare aut uindicare presumit; ibique principium uindicte ipse solus Geruasius constituit, et postmodum secum Deo ipso pugnante, feliciter consummauit.«

87. Tertio Nonas Aprilis, Dominica sancta Pasche in Theodosie  uirginis  , littera Dominica B. in exspectationes suspensus erat et clerus et populus pro aduentu regis et comitis apud nos. Quo die illi traditores pessimi communicauerunt se corpori et sanguini Christi. Nescitur tamen per quem sacerdotem hoc factum fuerit. Eodem die sagittis infestabant in castro transeuntes obsessi et pessimi traditores, nullius fidei et reuerentie  termino, sub exspectatione turpissime mortis sibi future uitam continuantes

88. Nonas Aprilis, feria tertia, Aqua sapientie  , in crepusculo noctis, rex simul cum nouiter electo consule Willelmo Flandriarum marchione Bruggas in suburbium nostrum uenit, cui obuiam processerant canonici S. Donatiani, reliquias sanctorum afferentes et in solemni processu, regio more regem et comitem nouum cum gaudio suscipientes. Octauo Idus Aprilis, feria quarta, conuenerunt rex et comes cum suis et nostris militibus, ciuibus, et Flandrensibus multis in agrum consuetum; in quo scrinia et reliquie sanctorum collate sunt. Et silentio indicto, lecta est charta libertatis ecclesie et priuilegiorum B. Donatiani coram uniuersis  in presentia regis et comitis: ut contra ea que priuilegiorum paginis conscripta, et a catholicis Romanis pontificibus sancita et a nemine catholicorum regum et comitum corrupta constiterant, rex in sua persona, simul et comes, nullo temerario ausu se opponeret; sed potius regie dignitatis prerogatiua ueneraretur sancita et sue potentie corroboraret imperio. Libertatem uero eligendi canonice, et sine simonia prepositum ex concessione domini pape, sicut priuilegii sui inscriptione contentum est, se habere protestati sunt fratres eiusdem Ecclesie, quem quidem prepositum rex si presens adforet canonice et sine simonia electum protestatiue officii sui ministerio et dignitate prelationis  sublimaret, et in locum prelationis subrogaret: »Quod si rex non adforet, comes eiusdem potestatis officio functus, concessionem canonice electi prepositi, et in locum subrogationis, et in propria persona et suorum faceret secundum predecessorum suorum catholicorum principum morem.« Lecta est quoque chartula conuentionis inter comites et ciues nostros facte de teloneo condonato et censu mansionum eorumdem; quatenus pro pretio electionis et susceptionis  persone noui consulis, reciperent a comite libertatem huiuscemodi, ne teloneum aut censum deinceps ipsi aut successores loci nostri, comiti uel eius successori soluerent; sed perpetua illa libertate donati, sicut in charta conuentionis conscriptum erat, ad confirmandam libertatem eamdem, iuramentum a rege simul et a comite expostulatum susciperent: scilicet ne rex aut comes amplius per se uel per ministros pro soluendo teloneo et censu, ciues nostros aut ipsorum in loco nostro successores inquietaret; sed bono animo et sine malo ingenio et non subtracto, tam priuilegia canonicorum quam condonationem teloneorum et census inuiolabiliter conseruaret. Sub hac ergo conditionis compositione iurauerunt rex et comes super sanctorum reliquias  in audientia cleri et populi. Subsequenter quoque ciues iurauerunt fidelitatem comiti, sicut moris erat, et hominia fecerunt ei et securitates, sicut prius predecessoribus suis naturalibus principibus terre et dominis. Ut igitur beneuolos sibi comes ciues nostros redderet, superaddidit eis, ut potestatiue et licenter consuetudinarias leges suas de die in diem corrigerent, et in melius commutarent, secundum qualitatem temporis et loci.

89. Tandem sacramento iusiurandorum confirmatis omnibus, reuersi sunt rex et consul in hospitium; ubi delate sunt in omnium audientia littere huiusmodi ab iis qui obsidionem fecerant in Reddenburg,  primatibus: »Nos quoque huius obsidionis exactores, electum nouum Flandriarum consulem electuri erimus ex nostra parte, sub hac conditione quidem, ut in consuetas expeditiones, insuper prauas principum exactiones et telonea noua, que doloso consilio Lamberti in Reddenburg nouiter et preter ius consuetudinarium terre instituta sunt, a nobis et a nostris uicinie incolis amplius amota, damnes et destruas; et libertatem obtineant rustici nostri exeundi et depascendi pecudes suas super terram, que dicitur Mor sine cemptione praua instituta a Lamberto. Insuper de cemptione grauissima mansionum in Erdenburg, uolumus quoddam medium regem et comitem ponere, ut per duodecim nummos tantummodo redimatur  unusquisque nummorum illorum, quos secundum positionem mansionum hactenus sedecim nummis redimebant filii post mortem patrum suorum. Nobis ipsis quidem legem statuimus, ut si expeditio ex parte comitis nostri fuerit indicta, ille qui excusationem non habuerit legitimam, emendabit comiti uiginti solidos. Super iis omnibus assensum tuum, domine rex, et concessionem et confirmationem comitis noui expostulamus, quatenus iuramento confirmet omnia que in hac charta conscripsimus et in audientia omnium promulgata constant. Monemus et obsecramus tam regis quam comitis personam et eius omnipotentiam, ut Bertolphum prepositum  et eius fratres Ulfricum Cnop, Haket castellanum, Robertum puerum, Lambertum ex Reddenburg cum filiis ipsorum, Borsiardum et reliquos traditores nunquam heredes fore permittant deinceps in comitatu Flandrie.« Cumque perlecta fuisset charta huiusmodi in conspectu uniuersorum, iurauit comes nouus, se confirmare et concedere bono animo, et sine malo ingenio et non subtracto, omnia que expostulauerant ab ipso. Ac deinceps per totum reliquum diei tempus, hominia fecerunt consuli illi, qui feodati fuerant prius a Carolo comite piissimo, suscipientes nunc similiter feoda sua et officia et quecunque obtinuerant ante iure et legitime.

90. Septimo Idus Aprilis, feria quinta, iterum  hominia facta sunt comiti, qua hoc ordine, sue fidei et securitatis termino consummata sunt. Primum hominia fecerunt ita: Comes requisiuit, si integre uellet homo suus fieri; et ille respondit, »uolo,« et iunctis manibus amplexatus a manibus comitis, osculo confederati sunt. Secundo loco fidem dedit is qui hominium fecerat prolocutori comitis in iis uerbis: »Spondeo in fide mea me fidelem fore amodo comit Willelmo, et sibi hominium integraliter contra omnes obseruaturum fide bona et sine dolo.« Idemque super reliquias sanctorum tertio loco iurauit. Deinde uirgula, quam manu consul tenebat, inuestituras donauit eis omnibus qui hoc pacto securitatem et hominium simulque iuramentum fecerant. Eodem die Eustachius  ex Stenuordia, in S. Audomaro prius interemptus a ciuibus, et postea in conflagrationem illius domus, qua suffugerat iniectus, in cineres combustus est. Ipse enim sub nota traditionis talem perpeti mortem promeruit. Eadem die in Brugis comes dedit Baldwina ex Alst quadringentas libras preter uiginti, eo quod ipsius uiribus et consilio maxime post regem in comitatu ualuerit. Sexto Idus Aprilis feria sexta, similiter hominia facta sunt comiti. Quinto Idus Aprilis Sabbato, rex ibat apud Winendala  locutum Willelmo illi Iprensi adulterino comiti, pro concordia facienda inter ipsum et uerum nouumque comitem. At illi adulterino comiti indignum fuit supra modum inire concordiam cum  uero Flandriarum consule, uel aliquam pacis compositionem se facturum, quia eum despectui habebat: »Rex igitur egre ferens superbiam et contemptum adulterini Iprensis comitis, ipsumque dedignatus ad nos usque reuersus est.« Quarto Idus Aprilis Dominica, comes noster secundum consilium regis et principum iturus fuerat apud S. Audomarum, sed quia paucos habebat secum in uia in quibus confideret, nocte ad nos rediit.



CAPUT XIII. Supplicium sumptum de Bertulpho preposito et Guidone de Stenfordo. Tumultus ciuium Brugensium sedatus.

91. Tertio Idus Aprilis, feria secunda, prepositus  Bertolphus traditus est in manus illius adulterini comitis, qui ideo magis studuerat et labore assiduo perquisierat, quo loco latuisset, ut captiuato eo, et diuulgato quod prepositum Burdgensem cepisset, sue potestatis famam precipue emendaret, si de eo uindictam fecisset grauem. Nam, sicut prescripsimus, in maturitate traditionis ab Ipra mandauerat eidem preposito apertam salutationem et suis; in quo famam suam turpissimam et traditiosam reddiderat per omnes regnorum fines. Igitur cum cepisset eum profugum et exsulem in patria et inter parentes; tamen non satis poterat excogitare quo mortis supplicio perderet, cuius conscius traditionis dicebatur. Et quamuis ille adulterinus calliditatis et astutie taliter argumentis uideretur probare  innocentiam suam; tamen Deus, cui nichil resistit, cuius auctoritate dictum est: »Nihil occultum quod non reueletur ,« hanc inhumanam turpitudinem et tanti principis sui traditores fidelibus suis manifestauit, damnauit, proscripsit, precipitauit. Tantus erat tumultus, clamor et concursus Iprensium; et totius uicinie circa captiuum unum hominem, ut non possimus equiparare eum. Et, sicut aiunt, saltando, choros ducendo, diuersis applausibus preibant et consequebantur prepositum, trahentes eum funibus longioribus a dextris eius et sinistris, ita ut ordo trahentium in longum, et ab inuicem in latum procederet, ut sic ab omnibus olim uir ille dignus et potentissimus, uerecunde et ignominiose derideretur, nudus prorsus  preter braccas, luto et lapidibus obrutus trahebatur. Preter clerum et paucos qui dudum religiosum uirum cognouerant, nemo miseratus est illum.

92. At ille tot iniuriis fatigatus, totque opprobriis et tunsionibus lesus, mortis sue supplicium eminus exspectabat, ante cuius mentis faciem poterant ad memoriam merito reduci omnia que egerat, si aliquod uiuendi spatium turba in eius mortem corruens prestitisset. Poterat quidem reminisci, si debuit, quomodo uiolenter intrusus, et uiuenti preposito Ledberto, uiro honesto et propter Deum omnia patienti, superpositus iniuste, et contra Deum in templo Dei prelationem usurpasset, prebendulas  Simoniaca heresi commutasset, nepotes suos stipendiis Ecclesie in omne facinus armasset; et nunc tandem Catholicum et de regum stirpe progenitum, nobilissimum principem Carolum, suo aut assensu aut consilio morti tradiderit; qui sicut inter sui supplicii angustias profitebatur, si uoluisset, defendisse a traditione poterat. Ante mentis quidem oculos prefixisse poterat quantam in clero gratiam, quantumque honorem, famam, diuitias, uires, reuerentias, Deus ultro contulisset, cuius dispensatricis Dei gratie, dum eam quasi propriam et naturalem possidet, penitus non est recordatus. Namque sic fuerat XXXuI annis implicitus omnibus predictis uirtutibus et uitiis, ut nullo modo explicari posse uideretur. Si quis uelit audire multiplicitatem  sui generis et magnitudinem factorum, mirabilem magis pugnam Dei et manum eius, quam contra ipsos destruendos exercuit, credere liquet. Et quanquam locum genealogie eius describende hic obtinere uidear, tamen uideor mihi satis opere incepte labori sufficere, et eius descriptionibus supersedere: in qua euentum obsidionis, et non adulterinum exordium generationis prepositi et suorum proposui me exsecuturum.

93. Proinde ibat uir, ille olim gloriosus nunc ignominiosus, olim uenerabilis nunc turpis, immoto uultu et oculis in celum directis, et nisi fallor Deum miseratorem humane conditionis, qua ipse indutus in regno mundi homines regit, inuocabat sine strepitu uocum, sed in secreto mentis sibi inuocauerat  semper adiutorem. Tunc unus persecutorum percusso capite eius fuste, ait: »O superbissime hominum, cur indignaris respicere et loqui principibus et nobis, qui habent potestatem perdendi te.« At ille nec respicere curabat eos, et suspensus est in medio fori Iprensium iuxta supplicia furum et latronum in patibulo, et braccas detraxerunt ei, ut illa uerecundiora corporis apparerent. Nihil turpe uel ignominiosum erat, quod in eius supplicium non inferrent. In quo patibulo brachia in crucem extensa, et manus inserte sunt, et caput transiectum per foramen eiusdem patibuli, ita ut reliquum corpus uiri predictis suis membris suspensum quasi alienis laqueis suffocatum moreretur. Cumque primo loco suspenderetur, et in ipso instrumento  patibuli adhuc uir ille pedum articulis summatim sustentaret corpus, ut saltem sic uite miserande prolongaret spatium, uenit ad eum inter tot millia lapidantium et iacturam facientium ille adulterinus comes Willelmus, et indixit omnibus silentium et ait: »Dic ergo mihi, o preposite, per salutem anime tue, te obtestor; dic, inquam, queso, qui sunt preter te et Isaac, et preter apertos traditores adhuc latenter nocentes et culpabiles in morte domini mei Caroli comitis?« Et ille coram uniuersis respondit: »Aeque tu sicut et ego, nosti.« Tunc furore arreptus Willelmus ille precepit lapides et lutum iacere in prepositum illum, et interfici. Et ecce qui pro piscibus emendis in foro conuenerant,  uncis ferreis, fustibus et sudibus corpus uiri dissipabant; nec in eo instrumenti adminiculo, quo pedum articulis se sustentabat, sinebant diutius sustentari; sed propulso eo a sustentaculo suspendium, et uite dispendia sub acerrime mortis tenebris inferebant. At ille moriens conquestionem fecit pro traditione, qua ipsum Walterus, miles ex Sarran et homo suus, tradiderat in eamdem mortem qua iam emoriebatur; qui eum ducatum prestitisse debuit, decepit. Iprensium igitur turba furens in mortem prepositi, canis uiscera contorserat circa collum eius, et os canis ad os eius iam uitalem spiritum expirantis opposuerunt, equiparantes cani ipsum et facta ipsius

94. Eodem tempore Wido, miles famosus et fortis,  qui de consilio comitum Flandrie precipuus fuerat, in eamdem traditionem conspirauerat, eo quod neptem prepositi uxorem duxisset, scilicet sororem Isaac. Unde quidam Hermannus ferreus, miles fortis. statim occiso Carolo consule in presentia illius Iprensis adulterini comitis ad singulare bellum Widonem euocauit, quid dominum suum nequiter tradidisset. At Wido paratum se defendere de superimposita traditione semper fore prosiliuit. Et determinatus est eis dies, quo predictus prepositus mortis sue etiam pertulerat tormenta. Statimque mortuo preposito, omnes qui adfuerant, reuersi sunt ad curtem, in qua bellum indictum fuit inter Hermannum ferreum et Widonem, et pugnatum est acriter ab utrisque. At Wido deiecerat equo aduersarium  suum, et lancea resurgere conantem, quoties uoluit, strauit. Tunc aduersator ille propius accursitans, equum Widonis gladio traiiciens euiscerauit. De quo tandem lapsus Wido, extracto gladio impetiuerat aduersarium. Erat quidem occursus alternis ictibus mucronum continuus et acerrimus, donec fatigati pondere et sarcina armorum, uterque reiectis clypeis luctaminis uiribus pugne uictoriam accelerarent. Et cecidit ille Hermannus ferreus in terra prostratus, cui Wido incumbebat maniculis ferreis ora et oculos contundens militis. At ille prostratus, sicut legitur de Antheo, a frigiditate terre uires paulatim resumpsit , et callide dum quiesceret Widonem de uictoria securum reddidit. Interim manum suauius subducens usque ad inferiores lorice  oras, in qua parte non fuerat Wido premunitus, raptum per testiculos, collectis uiribus ad puncti unius momentum, a se propulit. In quo rapticio pulsu tota de subtus natura corporis rupta, ita prostratus defecit Wido, ut uictum et mortuum se fore exclamaret. Tunc comes uolens per omnia fame sue in hoc bello consulere, iussit eumdem Widonem iuxta prepositum suspendi in eodem patibulo iam mortuum; ut, sicut pares fuerant in tradendo, ita pares morerentur in tormento.

95. Post hec uero utrorumque corpora uirorum rote plaustri superposita, in malo altissima fixe, uidenda uniuersis transeuntibus proposuerunt, brachiaque mutuis quasi amplexibus ad colla flectentes,  imaginem tradendi et consulendi de morte domini et gloriosi ac piissimi consulis Caroli, illis iam per tres dies mortuis, insignibant. uenit itaque ad nos, et in presentia regis armiger unus, qui eodem die intererat et uiderat utrosque suspensos in Ipra, prepositum et Widonem, annuntians euentum eorum. Acclamatum est statim illis qui in turri obsessi sunt, quomodo captus et mortuus fuerit dominus illorum prepositus, et quia amodo nichil restaret eis, nisi quod se redderent regi tractandos secundum quod nequiter egerant. Igitur dolor et anxietas, et luctus et suspiria uexabant miseros illos, et omni spe uite destitutos: fortius quam principes obsidionis, obsederant eos metus et desperatio.

96. Eodem die Geruasius iusserat carpentariis turrim  ligneam disiungere, que erecta erat ad inuadendos muros prius, et nunc inutiliter stabat. Cuius trabem fortissimam specialiter separatam ab aliis preparari iusserat, et arietem fieri, quo pertunderetur paries templi. At obsessorum sagittarii sagittas mittendas cum ex percussione neruorum arcubus curuatis intentarent operariis, ab arce turris, in qua degebant, arcus et sagitta imposita, eo ipso tractu quo trahere festinabat, decidit a manibus trahentis. Quod factum inspicientes milites, qui citati presentes, et oppositi in omni opere artificum astiterant, protegente illos artificiose operantes machinas rerum, sicut sunt arietes, sues, iactatoria, scale et consimilia, quibus muros et lapideas compositiones destruere solent, euentum pessimum fore  uaticinati sunt, ex casu arcus et sagitte obsessorum.

97. Eodem die ad uesperum grauis tumultus obortus est inter Geruasium et suos, et ciues nostros. Nam ex imperio regis et precepto eorum principum obsidionis, qui cito perditionem obsessorum accelerare tentabant, quique sumptus magnos omni obsidionis tempestate expenderant, uigiliis et impugnationibus assidue laborauerant, ex communi, inquam, ipsorum consilio et edicto regio uniuersale decretum confirmatum erat; ne aliquis auderet e tota obsidentium multitudine accedere ad turrim et loqui obsessis; ne forte intimaretur eis quo ingenio caperentur. Lex quoque posita est propter transgressores talis, ut si quis contra hoc decretum faceret, in  captiuitatem proiiceretur, et communi principum iudicio plecteretur. Igitur unus e ciuibus, qui sororem cuiusdam militis obsessi duxerat, clanculo accessit ad turrim, requirens ab illo genero suo uasa et uestes quas sibi prestiterat; et ille que habuit reddidit uasa. Cum in reditu ciuis ille transiret per forum, miles Geruasii unus, qui preceptum regis et principum et domini sui susceperat, et potestatem etiam capiendi transgressores precepti; persecutus est ciuem illum, et tantum uiolenter captiuumque reduxit secum usque ad domum comitis. Continuo tumultus infinitus factus est inter ciues, et prosilientes ad arma, inuaserunt domum comitis et familiam Geruasii, que se ab intus fortiter defendebant. Clamauerunt  enim se nunquam uelle pati dominium cuiuspiam imo in sua potestate staret, hoc malefactum corrigere. Cumque diutius tumultuassent, Geruasius in medio eorum protulit hec uerba: »Nostis, o ciues et amici mei, quod secundum uestram petitionem et rex et comes iam constituerunt me uicecomitem loci nostri, et secundum regis et principum decretum actum est, quod miles meus iam ciuem et uicinum uestrum ceperit decreti transgressorem, meamque personaliter dignitatem contempsistis in hoc facto, domum comitis et familiam meam inuasistis in ea, et tandem sine ratione, armata manu in presentia regis prosiluistis. Nunc ergo, si uultis, uicecomitatum causa iniurie mihi illate omitto, fidem et securitatem inter nos firmatam dissoluo, ut  pateat omnibus uobis, quia dominium super uos obtinere non quero. Si ergo placet, coram rege sepositis armis conueniamus, ut iudicetur inter nostros et uestros.« Cumque finisset orationem, ascenderunt simul coram rege et compositi sunt iterum fide et amicitia ad inuicem sicut prius.



CAPUT XIu. Obsidio promota. Solarium templi occupatum. ueneratio sepulcri B. Caroli comitis.

98. Secundo Idus Aprilis feria tertia, rex in dormitorium fratrum cum prudentioribus et consiliariis suis conscendit considerate prenotare in qua parte ingeniose aggressum presignarent in templum. Erat namque dormitorii domus adiuncta templo, ita ut ingeniorum instrumenta prepararentur in illa, quibus  parietem templi pertunderent et ingrederentur ad obsessos. Namque cum illi miseri inferiora templi obtinere non poterant, gradus quibus in solarium ascenderetur, lignis et lapidibus obstruxerant, ut nullus ascendere uel ipsi descendere possent, tantummodo sese a solario et turribus templi defendere conantes. Inter columnas quippe solarii specula et status suos ex scriniorum aggeribus et cumulis scamnorum prostituerant, e quibus lapides, plumbum et rerum moles deiicerent super inuasores templi. In turri quoque consequenter pre foribus fenestrarum tapeta et culcitras suspenderant, ne funda et arbalistis  forsitan percuterentur intrinsecus, cum turris a foris aggrederetur. In suprema quidem turrium arce stabant fortiores iuuenes obsessorum,  qui molares lapides sternerent super discurrentes in curtem castri. Atque sic inordinabiliter in templo Dei ordinatis rebus suis, exspectabant mortis sue finem, nichil reuerentie et honoris conferendo beato funeri, quod in solario inter ipsos sepultum iacebat, preter hoc solum quod uix dominum suum recognoscentes, quem tradiderant, eius ad caput cereum prefigerent, qui assidue in honorem boni consulis arderet a die obsidionis primo, usque ad diem quo introgressum est uiolenter ad ipsos. Nam farinam et legumina circa tumbam comitis reposuerant, quibus quotidie in usus suos assumptis uitam continuabant.

99. Cumque rex et sui studiosius exquirerent et presignarent locum pertundendi templum, Robertus  puer per unam fenestrarum templi caput efferens loquebatur militibus regis, obsecrans eos, ut internuntii eius forent ad regem, humiliter inquiens omne iudicium principum terre et baronum, domini sui regis uelle subire, ut in lege ipsorum merito sue excusationis, aut uiuere promereretur, aut supplicio damnationis, si se non excusaret, exterminari. Nec ullus hominum ausus est internuntiorum uerba in regis presentiam proferre, tam grauiter indignatus est rex illos traditores uel etiam uidere. Ceterum ciues nostri et milites regis et uniuersi qui audierant quam humili oratione exorasset iuuenis dominum regem, in lacrymas fusi condoluerunt ei, imprecantes pro eo domini misericordiam.

 100. Idus Aprilis feria quarta, confinxerant mendacium obsessi de morte Borsiardi, quatenus exorta lite inter Robertum puerum et ipsum, gladio occubuisset traiectus, existimantes per hoc animos principum a seueritate mitigari, ne tanto furore inuaderent deinceps, sicut prius; et a turri euocabant mortem Borsiardi, quam mendose diffamabant. Alii eum euasisse asserebant. Quo audito, rex percepit obsessos illos iam diffidere sibi, timore et anxietate deficere, constantique animo edixit ut milites sui se armarent et inuaderent templum. Quod ideo factum est, ut in congressu illo deficientes et lassati, in posterum obsessi illi non ualerent toties tot assultus et inuasiones sustinere, sed magis cedere et locum uictorie christiane catholico regi Ludowico et militibus  suis dare. Erat quidem in obruendo lapides et mittendo iacula, utrinque grauis aggressus a meridie usque in uesperam.

101. Quo die rex accepit claues a decano Helia de sanctuario Ecclesie B. Christofori, eo quod accusatus ei fuerat thesaurus comitis Caroli in eodem sanctuario fuisse repositus. Et cum introisset rex, nichil preter sanctorum reliquias inuenit. uerum quippe fuit cuppam auream cum suo operculo et cannam, scilicet argenteum uas uinarium, prepositum de rapina comitis a nepotibus suis quasi pro dono in partitione rapine accepisse, et eadem uasa pro salute anime sue ad operam ecclesie Deo obtulisse. Cum ergo obsidio fieret, et fratres reliquias et feretra sanctorum a castro efferrent, in quodam scrinio illa  duo uasa secreto et sub simulatione reliquiarum sanctarum imposita extulerant pariter cum ceteris reliquiis sanctorum, atque custodiendum illud scrinium commendauit decanus prefatus cuidam simplici presbytero Eggardo in ecclesia Domini Saluatoris, signatum sub ueneratione dignissimarum reliquiarum. Quod quidem scrinium quam deuote ille simplex sacerdos susceperit, et posito eo in sanctuario preces effuderit, atque anime sue salutem depoposcerit, testantibus compresbyteris eiusdem ecclesie manifestum fuit, omnique nocte candelas, cereos et luminaria et lampades accensas preposuit, non satis se uenerari reliquias illas posse credens. Reuera satis Sacerdos ille promeruerat, ut cum nouo comiti redderentur uasa illa, semel aut plus ex  eisdem uasis presbyter ille bonum uinum bibisset. Hunc igitur thesaurum rex querens circumquaque, miserat inuestigatores et insidiatores, qui latenter thesaurum Caroli comitis recolligerent, nichilque super hoc profecit. Unde rex etiam Robertum puerum secundo die ante discessum suum apud Franciam flagellis cesum cegit, ut si quid de thesauro meminisset, quis partem aliquam possideret, regi intimaret. Cuius accusatione eodem die comes nouus et rex obtinuerunt uasa predicta, sicut in subsequenti dicturi sumus. Alii obsessorum euocauerunt Borsiardum aufugisse, ut sub illo mendacio parcius impugnarentur.

 102. Decimo octauo Kalendas Maii, feria quinta, aries, qui instrumentum factus est ad pertundendum parietem templi, adductus est in fratrum dormitorio in eadem septa extrinsecus, iuxta quam intrinsecus corpus boni consulis sepulture commendatum Deo suo iacebat. Statimque artifices arietis ascensoria graditiua erexerant in altum, et, ablato pariete ligneo dormitorii, qui propinquior templo steterat, summitatem ascensoriorum ibidem subduxerant; quatenus usque ad murum et parietem templi gradatim possint armati progredi quicunque auderent. Nam fenestra in edificio templi primo, ex ordine antiqui operis illo patuit, quo iam artifices ascensoria direxerant. Sed paulisper inferius temperabant instrumentorum aditus, ita ut subtus fenestram  percussiones arietis preordinarent, et pertuso pariete lapideo, eamdem fenestram quasi pro ostio libere ingressuri obtinerent: erantque gradus latissimi, in quorum fronte decem milites simul in latum ad pugnandum starent. Quibus preordinatis trabem maximam funibus suspensam in eadem parte super gradus illos ad perforandum templum direxerant, et laqueos eidem innexos, et simul armatos iuxta laqueos quibus trahere retrorsum a templo in altum reductam, et in uirtute et fortitudine retractam ad parietem templi percutere callide et argumentose constituerant. Super capita quoque ascendentium tegmina ex uirgis inserta trabibus et connexa fuerant, ut, etsi tectum dormitorii aliquo ingenio ab obsessis infringeretur, sub contextura uirgarum  securi agerent arietis impulsores; et parietes ligneos simul ante se proposuerant ad defensionem sui, ne iaculorum et sagittarum percussionibus ab intrinsecus lederentur. Igitur retro a muro et pariete templi reducto per laqueos ariete, quantum extensis brachiis suspensi possent, uno impetu et uno clamore arietis ruinam et casum ualde ponderosum, uirium suarum fortitudine et maximo conatu templo appulere; ex cuius singula percussione maximus lapidum cumulus in terram corruit, donec tota maceries et paries in eo loco, quo contusus est, perforaretur. In capite eius quoque arietis ferramenta solidissima trabem premunierant, ita ut nullo ingenio offensam aliam pateretur, quam illam, que ui molis et roboris sui sibi a se ingereretur. Longus  igitur labor tundendi fuit a meridie inceptus, et post uesperam finitus.

103. Interim obsessi illi presentientes debilitatem parietis, et perfossionem citius futuram, quid agerent dubii et inconstantes, tandem intus ardentes composuerant carbones pice et cera et butyro delinitos, quos tecto dormitorii iniecerant. At in momento carbones adherentes tegulis, flammas uento flante uibrabant, ita ut maxime flamme concitate, circumquaque tectum corriperent. A superiori itaque turri iaciebant molares lapides super tectum dormitorii, in ea parte qua aries pertundebat templum, ut utrumque et ignem iniectum tecto, ne quis exstingueret, defenderent et lapidibus obrutis et de alto  precipitatis super perfossores templi a periculo introitus sese obseruarent. Tot et tanti lapides obruti non impediebant exactores arietis. Cum igitur super capita sua ignis flammas uibrantes conspexissent milites, unus ex illis tectum ascendit, et inter tot iactus lapidum et iaculorum ignem uix exstinxerat. Patuit igitur post tot percussiones arietis foramen maximum in pariete templi, qui citius satis quam credebatur perfossus est, eo quod a tempore antique exarsionis templi, pluuia et inundatione imbrium totum edificium ecclesie quasi putridum staret, quia hactenus sine tecto ligneo nudum fuit. Tunc clamor infinitus eleuatus est extrinsecus, et uniuersi qui et in foribus impugnauerant obsessos, et in choro inferius, et undique per fenestras et in  omni parte, qua accessum poterant sibi prestitisse, rescito eo quod perfossum fuisset templum, acriori animo et cupidissima uictorie audacia decertarunt, qui quidem omnes a meridie usque in uesperam constanter utrinque aggressi sunt, pene deficientes labore pugne et armorum ponderositate.

104. Sed iam intellecta arietis perfossione, recreati et animositate confortati, quasi iam ad arma proruissent primum, infestare ceperunt obsessos et sine simulatione persequi. At miseri obsessi cum numero fuissent pauci, satis pauciores erant in pugna, qui simul in uno loco pugnandi non habuerant gratiam, sed ad omnes accessus, scilicet in foribus, fenestris, choro et in eo maxime loco quem aries iam possederat, incommoda uite perpessi iam diuisim  undique repugnantes, ab inimicis suis dispendium et perditionem deinceps suspiciebant. Illi quidem qui in templo contra arietis exactores lapides, sagittas, contos, sudes, et uniuersi generis tela contorserant, timidiores ideo fuerant, quod pauci essent et quod complices illorum diuisim et pene deficientes pre labore diutino, contra tam grauem exercitum pugnarent; insuper armorum egentes, unde se tuerentur, non haberent: quantum tamen ausi sunt, obstiterunt. At quidem illi exactores arietis et ceteri milites regis et nostri loci iuuenes armati et audaces, auidique pugne, cum ex aduerso inspexissent obsessos, iam animos reuocauerant suos, pre oculis cordis habentes quam egregie pro patre et patria moriendum foret, et quam honesta  uictoria uincentibus proposita esset, quamque scelesti et facinorosi fuissent traditores illi qui de templo Christi speluncam sibi fecissent, et quod magis uidebatur, quam auide et cupide propter thesauri et pecunie domini consulis rapinam irruerent super obsessos ipsi, et idcirco solummodo festinabant. Sed cuiuscunque animi fuissent sine ordine, sine pugna, absque omni respectu armorum sese uno impetu per medium foramen precipitauerunt, ita ut simul irruentes locum et tempus auferrent obsessis pugnandi uel aliquos interficiendi. Non enim cessabant ruere, donec sine interruptione quasi pontem seipsos fecissent, et quod mira Dei gratia dispensatum est, sine uite sue periculo mortali ingressi  sunt, alii ruendo, alii offendendo, alii intrusi uiolenter, alii surgere conantes a casu prosternentes, alii, sicut solet fieri in tanto tumultu, sine ordine irruentes, uocibus et clamoribus, atque cursuum et ruine armorumque stridore et fragore, non solum templum, sed omne castrum et uiciniam eius replentes introrsum, sicut exterius Deum laudantes et benedicentes pro uictoria qua uictores suos honestauit, regem et suos sublimauit, super omnia maiestatis sue Deus nomen glorificauit, Ecclesiamque suam ab inquinatoribus in parte mundauit, et gloriosum illum martyrem suum consulemque bonorum tunc primum deflendum pia ueneratione et oratione fidelium suorum circumfultum donauit.

105. Quod igitur prius non licuit, tunc tandem  Fromoldo iuniori licuit, ex longo desiderio et ardenti animo uota Deo pro salute domini sui consulis offerre, lacrymis et cordis contritione sacrificium mactare et gaudio gaudere pro inspectatione loci in quo dominus suus humatus quiescebat; et tunc primum exsequias preparabat domino suo, quem per tot dies sepultum, id est, quadraginta quatuor, uidere non poterat. Neque enim corpus eius, sed solum uidit aforis sepulcrum: optabat quidem, et oris et cordis oratione deprecabatur, ut Deus in die resurrectionis communis inter rectores fideles et summos sue presentis Ecclesie principes, concederet sibi tandem dominum suum Carolum principem duplici gloria sublimatum uidere et cum ipso manere et gloria contemplationis Trinitatis sancte  cum illo perenniter beatificari. Reputauerat igitur pro grandi dono, quod iuxta tumbam domini sui liceret sibi mortem deflere, casum totius patrie conqueri et quem uiuentem dilexerat, iam traditum a seruis summa dilectione exsequi. Non sine lacrymis quidem hoc faciebat. »O Deus! quot eo die tibi uota tuorum fidelium dignabaris suscipere: et quidquid intermissum fuerat in eadem ecclesia culture diuine nimirum recompensatum fuit ea hora magnitudine et multiplicitate iustorum uotorum.« Stabat itaque cereus ardens ad caput consulis, quem posuerant in honorem et uenerationem domini sui traditores illi. Postquam ergo irruerat in templum super obsessos et clamor concitatus est fugiendo, retraxerant se tam a pertusione quam a foribus et  a propugnaculis suis pessimi hominum, conscensaque turre ad se defendendos in gradibus resistebant persequentibus. Igitur uictores christianissimi milites regis Francie gradus obstruere et intercludere festinabant, lapidibus et lignis, scriniis et trabibus et ceteris supplementis, ita ut nullus obsessorum decedere posset in solarium, in quo consul iacebat. Et ascendens rex in templum, planxit mortem nepotis sui Caroli; et apposuit custodiam, que cautius obseruaret turrim. Alternis ergo uigiliis regis milites obseruabant turrim cum obsessis. Quidquid  igitur inuentum est in solario illo quod rapi potuit, omnium preda fuit. Tandem canonici eiusdem templi per scalas a choro in solarium conscendentes, ordinauerunt quosdam de fratribus qui singulis noctibus uigilias circa sepulcrum comitis agerent. Cumque, confractis utensilibus templi, nichil in priori statu permansisset, circumspexerunt altaria et mensas altari Deo custode permansisse immota, et congaudentes congaudio fratres quidquid deinceps obtinuerunt, non iure uel merito, sed pro solo Dei dono obtinuerunt. Conclusit ergo Deus diem illum in conclusionem  inimicorum suorum et in uictoriam fidelium, exaltando nomen imperii sui in omnes terrarum fines. Non tamen desistebant obsessi illi uigilias suas sibi in turre instituere, cornibus canere,  et quasi adhuc aliquid hominii obtinuissent, in tam arcto imperiose agere, seipsos non recognoscentes, fuisse miserrimos. Dati enim fuerant in reprobum sensum. Quidquid ergo deinceps egerunt, nec Deo nec hominibus probabile fuit, sed reprobatum et odiosum.

106. Decimo septimo Kalendas Maii, feria sexta, conuenerunt Burgenses coram rege proni in terram et adorauerunt eius dignitatem, quatenus pro precum et seruitiorum suorum meritis, Robertum puerum exeundi ab obsessis libertate donaret, et eius innocentie purgationem legitimam susciperet. At ipse rex petitiones eorum se facturum assensit, saluo honore et gratia proprie persone simulque principum terre, sine quo consilio nichil super eo  acturum statuerat. Decimo sexto Kalendas Maii Sabbato, castellanus Gandensium cum Arnoldo ex Grandberga  , et collectis proceribus uicinie sue anteuenit, regem obsecrans omni modo pro liberatione Roberti pueri. Cui rex ait nichil cum honore suo posse eis consentire absque principum communi consilio; alioquin contra fidem et iuramentum suum ageret.



CAPUT Xu. Nouus comes Audomaropoli susceptus. Ius competitorum. Posteritas Balduini Insulensis comitis indicata. Familia Bertulphi prepositi adulterio et homicidio infamis.

107. Decimo quinto Kalendas Maii, Dominica Surrexit Pastor bonus, nuntiatum est regi comitem  nouum Flandrie in S. Audomaro cum honore, more predecessorum comitum terre, gratanter susceptum. Nam obuiam processerant pueri, arcus et sagittas ferentes, ad occursum comitis agiles et uelociores, turmatim procedentes, quasi per pugnam resistere simulantes, succincti et preparati arcubus intensis et neruis, quibus, si expediret, sagittando inuaderent comitem et suos. uiso ergo puerorum occursu, consul et sui, quidnam sibi uoluissent, per internuntium requisiuit. Et acclamauerunt comiti, quatenus feodum quod a predecessoribus suis semper  pueri nostri obtinuerant, hoc a te obtinere iuris erat nostri, circa nemorum saltus in festis Sanctorum et estatis tempore licenter uagari, auiculas capere, spiriolos et uulpes sagittare, et huiusmodi puerilia recreando satagere. »Hec ergo licenter egimus hactenus et uolumus eadem a te licentia ludorum nostrorum mores deinceps renouare.« Proinde succedenter ciues obuiam armata manu processerant, exspectantes puerorum suorum reditum et comitis noui aduentationem. Igitur comes Willelmus, qui etate iuuente pubescebat, puerilia uix tempora excedens, iucundo animo ludicra pueris morose concessit, et plausu et adiocatione cum pueris, uexillum et signum puerorum arripiens, iucundabatur. Cui laudes canere et tripudiorum uoces  personare ceperant, cum ciues eminus prospicientes uiderunt a pueris solemniter comitem susceptum, et cum plausu et pacis ueneratione circumfultum ad ipsos usque descendentem. Igitur postquam simul conuenerant et comes et populus, cum processione clerus loci eius honoris ac glorie sublimatione obuiam uenit in thure et cereis, sicut mos est in susceptione comitatum nouiter obtinentium, uocum iubilatione et melodiarum consonantiis personantes, omnibus ciuibus applaudentibus susceperunt et usque infra ecclesiam eadem melodiarum suauitate solemniter perduxerunt. Ubi debitum orationis Deo obsequium catholice electus deuote obtulit, simulque pro eo populus et clerus, ut ipso administrante comitatum, Deus ita regeret et protegeret, quatenus  deinceps pace et salute, et comiti et Deo sua redderent. Post susceptionem uero, hominia et securitates fecerunt. A Terruannorum urbe quidem descenderat in S. Audomarum.

108. Illa quoque tempestate Hugo Campus-Auene et Walterus ex Frorerdeflo cum suis apud Ariam castrum insultum fecerant, ubi Willelmus ille adulterinus comes Iprensium intus se et suos receperat, et locum et castrum premunierat. Ipse enim comitatum arripuerat, uiolenter obtinuerat Flandriarum castra et munitiones adhuc plures, scilicet Ipram castrum, Formeselam oppidum, Casletum castellum, Furnum castrum, Ariam castrum et omnem uiciniam circa castra predicta, et Bergas castrum, et cetera.  Ipse namque de linea comitum spurius erat, atque ea affinitate cognationis comitatum obtinuisse existimauerat. Duos igitur milites prefati principis deiecerunt et equos quinque lucrati sunt. Eadem tempestate Baldewinus ex Alst et Razo cum grauissimo  Gendensium exercitu obsederant castrum Oldenarda, in quo comes de Montibus se et suos introductos premunierat, ad inuadendum regnum Flandriarum quod sibi iure cognationis iustius pertinebat.

109. Nam, ut paulo altius retexamus comitum predecessorum suorum originem, Baldwinus comes barbatus  principium generis subsequentium comitum fuit. Hic uero cum diem obierat, in Insulis humatus est; habuit itaque duos filios post se heredes terre Flandrensis: Baldewinum et Robertum. Utrosque quidem pater, dum uiueret, uxores ducere precepit; et Baldewinum  in Henau Richildem comitissam de Montibus accipere in coniugem fecit, de qua genuit filios duos uir eius; alter eorum uocatus  est Baldewinus, et alter eorum Arnoldus, Robertus igitur duxit Gertrudem comitissam Holdlandensem uxorem, de qua post peractam traditionem genuit abbatissam Messinis, et Gertrudem  matrem Simonis et Gerardi, que quidem ducissa fuit in Elsatam: Theodericus dux eam duxerat. Genuit etiam matrem Caroli comitis Adalam que a primo uiro soluta in Salerniam duci nupsit. uir quoque eius primus rex Dacie Cuuto, a suis traditus, in ecclesia occisus, martyrium pro iustitia moriendo, cum sanctis possidet. Cumque ille primus pater Baldwinus uiueret, filios suos alterum a sinistra et alterum a dextera, quasi duas alas, quibus per omnes terras suas uolaret, expanderat. Ipse quoque medium, scilicet Flandriam, solus regebat.

 110. Cumque plenus dierum bonorum obiisset, senior filius eius Baldewinus comes de Montibus cum uxore sua Richilde comitatum obtinuit Flandrie. Igitur timens ne aliqua inquietudo uel traditio per fratrem suum Robertum sibi fieri posset et filiis, hominium et securitatem a fratre sibi fieri requisiuit et filiis suis. Cumque super hoc cum principibus consilio habito utile fore tam patrie quam sibi prenosset, arcessito fratre suo consule Aquatico  Roberto, in Brudgis curiam suam conuocauit, simulque pares et barones totius sui comitatus. In quorum omnium presentia promulgauit huiuscemodi uerba: »Ego, Flandriarum comes Baldewinus, in posterum uolens precauere patrie huic et liberis meis, ne a fratre meo per dolos et  traditiones filii mei et incole terre mee aliquid iniurie et exheredationis patiantur: obsecro et precipio fratri meo Roberto, comiti Aquarum, ut fidem et securitatem iuret filiis meis post mortem meam,  ut neque fraude uel subtracto uim et dolum inferat filiis meis post obitum meum, sed in sua et suorum persona fidem filiis meis, scilicet nepotibus suis, iurabit et tenebit, ipso uiuente, sicut melius sciri poterit. Et dabo sibi munera et donaria multa sub eadem conditione.« Igitur in ecclesia B. Donatiani in Brudgis iuramentum factum est super sanctorum reliquias infinitas, quas afferri comes Baldewinus preceperat, in presentia omnium qui eo tempore tam pares quam principes erant in terra, et acceptis donariis consul rediit.

111. Igitur cum Balduinus uir Richildis in Brugis obiisset, filius eius Arnoldus, cui patria pertinebat, cum mater uersus Montes et uiciniam maris rediit, circa Casletum et S. Audomarum et illas partes conuersabatur.  Nondum enim iuuenis ille arma acceperat, sed militie uirtutem arripuerat. Audierat namque Robertus comes Holdlandensis, patriam relictam nepotibus suis adhuc paruulis etate, et matrem puerorum simul se a confinio circa Bruggas iacente subtraxisse, habuit occasionem per hoc, et principium opportunitatemque traditionis. Misit latenter et in dolo ad principes et maiores uicinie circa mare, scilicet in Isendica, Ostburg, Reddenburg, et Brugis, et ad Flandrenses marinos, et pretio et sponsionibus confederauit sibi eos, quatenus ipse per illos patrie comitatum obtineret, nepotesque, qui paruuli et inutiles exstitissent, propelleret. Habuit quemdam clericum in familia sua, qui internuntius huius traditionis fidelis fuit. Qui cum toties Brugas ueniret et  circa confinia Flandrie, cepit rumor diffamari, quod clericus ille traditionis internuntius esset. Tunc ille subterfugiens alio tempore iterum mandata domini sui deferens principibus, simulauerat se fuisse cecum, et preeunte duce suo, ipse subsequebatur suspensis manibus, et palpitans baculo, sicque peregit corde et oculis cecus traditionem mortis et cecitatis. Igitur cum omnium principum patrie animos, fidem et securitatem comes Holdlandie obtinuisset, nauibus insidens, cum armata manu clanculo tantummodo uenit in Flandriam, accitisque omnibus traditoribus clanculo, nocte quadam signum dederunt complicibus suis, ut in loco qui dicitur Clipello, domum incenderent, et illic ad signum flamme conuenirent. Cumque eodem signo omnes conuenissent, fuit  eorum turba multiplex et ualida, et abierunt deinceps aperte persequendo puerum Arnoldum, qui eo tempore in Casleto rem ignorans, degebat cum paucis qui etiam conscii traditionis puerum dominum suum exhortabantur, ut cum patruo suo traditore bellum iniret, et quia iuste resisteret ei, uictoriam ei promittebant a Deo concedendam. Igitur puer Arnoldus animatus ad bellum cum militibus admodum paucis occurrit, quem in ipso tumultu belli, ipsi serui sui, qui eum armauerant et armorum celaturas prenouerant, quasi extranei et alii essent  quam serui, deiecerunt puerum dominum suum et gladiis iugulauerunt  : traditoque domino suo, uniuersi, qui in parte pueri pugnauerant, in fugam conuersi, alii interfecti, ibidem exspirauerunt; alii lethaliter uulnerati, mortem in paucis uite flatibus perpessi sunt. Multi quidem mortui, multi uulnerati, multique capti sunt. Securus ab hoste comes Robertus cum exercitum suum pererraret, quidam uulfricus Kabel, qui fidelis adhuc permanserat cum puero, quem interfectum ignorauerat, in uirtute et cum potentia sua cepit Robertum consulem traditorem illum et coniecit in captiuitatem. Sedato ergo tumultu illius diei, conuenerunt omnes pares patrie, et obsederunt undique castellanum illum Wulfricum in S. Audomaro, et cegerunt illum reddere Robertum  comitem: quem cum reddidisset, in consulem patrie prestiterunt. Frater igitur Arnoldi traditi pueri, qui superstes remansit, nomine Baldewinus  , heredes post se reliquit, de quorum linea iste puer de Montibus comes et miles strenuus, iure patriam obtenturus Flandriarum, nunc audita traditione consulis Caroli, pro iure hereditario requirit patriam et hereditatem suam Flandriam totam. Facit igitur quod potest, et nouo Comiti nostro suum facere parum est, et notandum id hoc facto antique traditionis illud propheticum: »Quoniam Deus iniquitates patrum solet uindicte seueritate corrigere in tertiam et quartam generationem .«

112. Robertus itaque ille, qui nepotem suum tradidit primus numeretur, filius quoque ipsius, Robertus  qui in Atrebato iacet, secundus et successione et comitatu. Post quem filius eius Baldewinus comes, qui in S. Audomaro iacet, tertius fuit. Post illum uero comes, optimus omnium consulum consul, terrene dignitatis sidus et lumen precipuum, quartus fuit, in cuius traditione et martyrio Deus antique traditionis terminauit uindicte correctionem, et pro iustitia patrie occisum transduxit in requiem sanctorum, in eodem loco, in quo olim iuratum est. Utrumque Deus in secunda traditione dispensauit, et antique traditionis uindictam exercuit, et pro iustitia morientem statim inter sanctos martyres suscepit. Igitur postquam Robertus comes ille, qui nepotem suum tradiderat, in consulatu sedisset, traditores Flandrie, qui sibi comitatum tradiderant,  semper suspectos habuit et ad suum consilium nullo modo accedere permisit. Igitur uidentes se a consule suo contemni et despici, seorsum inierunt consilium, ut dolo interficerent consulem, et fratrem Arnoldi pueri traditi, nomine Baldewinum, in consulem susciperent, sicut iustum erat, quia iustior heres Flandriarum erat; iterum sicut olim in desertum locum conuenerunt, tractantes mortem inferendam domino suo. Cumque accepta opportunitate tradendi rediissent, unus militum, qui intererat traditioni, ad pedes comitis prouolutus accusauit ceteros nefande  traditionis illius complices, qui mortem comitis iurauerant. Igitur ad bellum accusati, per consulem euocati et conuicti decollati sunt alii, et alii exsilio damnati, plures quippe proscripti. Tandem si dignum esset auditu, quod uere non est, sed admiratione sola scribendum in quarta uel tertia generis linea, Deus uindicauit consequenter in genere traditorum, scilicet antiquam traditionem nouis periculis nouo genere precipitationis,

113. Paulo superius igitur principium generis prepositi, et nepotum suorum recognoscere libet. Boldranus castellanus fuit in Brudgis, cuius uxor erat nomine Dedda uel Duua. Huius Boldranni homo miles fuit Erembaldus  de Furnis natus. Imperata fuit quedam expeditio  Flandrensibus,  et itum est equis et nauibus pro defensione patrie usque ad locum periculi et insultus terre. Cum uero nauibus perlaberentur Scaldim fluuium, Boldrannus castellanus et Erembaldus miles suus, cui pre ceteris confidebat, ceterique plures omnes loricas induti et ad pugnam preparati, uenit nox, et fixerant anchoram in medio amne ut diem exspectarent. At prefatus ille Erembaldus adulterio abutebatur sepe uxore domini sui castellani. Illa quoque adultera, sicut aiunt, promiserat adultero sno uicecomitatum, si forte uir eius cito moreretur. Unde adulter semper domino suo machinabatur mortem. Facto quoque noctis silentio, dum castellanus ad mingendum in ora stetisset nauis, ille Erembaldus retro accurrens, longe a naui proiectum dominum  in profundum torrentis aquosi precipitauit. Hoc uero dormientibus ceteris factum est, et nemo preter adulterum illum sciebat quo deuenisset castellanus ille, qui absque liberis submersus erat. Reuersus ergo Erembaldus, adulteram suam duxit uxorem, et facultatibus opum domini sui emit uicecomitatum. De qua uxore genuit prepositum Bertulfum, Haket, Wilfricum Cnop, Lambertum Nappin patrem Borsiardi, Robertum quoque castellanum post ipsum secundo loco, post ipsum Robertum filius eius Walterus castellanus tertio uicecomitatns loco heres successit; post hunc Haket castellanus fuit, sub cuius tempore Carolus comes traditus est. In hoc ergo gradu quarto punita est in successores  suos antiqua precipitatio Boldranni noua ista precipitatione, que facta est a propugnaculis camere comitis in Brudgis, et forsitan dispensante Deo punitum est in eis peccatum parentum, sicut in Exodo legitur, ubi ait Dominus ad Moysen in XXXIII capitulo eiusdem Exodi, ubi leges de uniuersis protulit Deus dicens: »Ego sum Dominus Deus tuus fortis, zelotes, uisitans iniquitatem patrum in filiis, in tertiam et quartam generationem eorum qui oderunt me.«

114. Reuertamur igitur ad describendum in Oldenarda euentum, quia comes de Montibus cum Burgensibus  eiusdem loci et militie impetu irruit super Gendenses, et conuersos in fugam, alios interemit, alios uulneribus infecit, et multos cepit. Maior quidem fngientium pars submersa est fluctibus ipsis, qui nauibus deuecti ohsidionem preordinauerant. Preualuerunt enim comes et sui circa fines illos. Castrum quoque Niniue  obtinuerat, et satellites suos in eo posuerat acutiores et fortiores. Eodem die in Brugis armiger unus a turre per funem elapsus est, qui statim captus trahebatur ad carcerem et in eo intrusus diem sue perditionis quamuis nolens, exspectabat.



CAPUT XuI. Deditio obsessorum in turri. Reconciliatio ecclesie S. Donatiani, Exsequie B. Caroli. Ipra intercepta.

 115. Decimo quarto Kalendas Maii, feria secunda, iterum ciues nostri ad genua regis deuoluti deprecabantur pro Roberti liberatione. Indignatus uero rex despexit eos, qui toties ipsum uexarent. Et iratus iussit seruos suos accelerato ire et ferramentis turrim succidere. Statimque ferramentis demoliebantur turrim inferius. Quibus succidentibus obsessos timor mortalis inuasit, ita ut sine modo stupore laborarent, cibus eis et potus fastidiret, omnes seusus hebetarent et languerent. Proinde macerati esurie et siti, cum sufficienter haberent, quo uitam continuarent, euocabant illos quos foras uiderant uagantes in curte castri, qui casum et ruinam turris succise iam in parte exspectabant, quia uehementi sitis ariditate arescerent, simulque  esurie et fame langnerent, et mira Dei dispensatione factum est, ut ipsis traditoribus uinum suum acidum et sine sapore iam haustum et potatum feteret, frumenta et panes putrida saperent, et aqua insipida eis nichil prodesset, ita ut gustu et odore putrido fastiditi, fame et siti pene defecissent. Hac igitur egestate coacti, querebant exeundi a turre licentiam, et abeundi in quemcunque alium locum, quo principes decernerent ipsos ituros. Succisores igitur turris iam gradus auulserant, et parumper restabat, quod in breui succisum, casum et ruinam grauissimam faceret.

116. Decimo tertio Kalendas Maii, feria tertia cum intellexissent turris maiores partes succisas et periculum  ruine imminere. Namque ad singulas malleorum percussiones in summitate turris senserunt repercussiones et nutationes, et turrem iam quasi trepidantem et contrementem, timore infinito timentes inierunt consilium ut ante sese regis potestati redderent, quam oppressi in ruina et casu turris suffocarentur. Euocabat ergo Robertus puer se et complices suos regi reddendos, illa tamen conditione, ut ipse Robertus absque carcere teneretur quanquam et ceteri truderentur in carcerem. Habito ergo principum super hoc consilio, rex secundum expostulationem obsessorum concessit exeundi libertatem,  eo quod utillimum erat illos sponte se reddere, et sine periculo mortis obsidentium et turrim succidentium. Exierunt ergo singulus et singulus usque ad XXuII uersus domum prepositi per fenestram in gradibus turris obliquatam. Ceterum qui corpulentiores erant per funes elapsi sunt a maiori fenestra eiusdem turris. Robertus puer commendatus est militibus regis custodiendus in camera comitis superiore; at ceteri omnes in carcerem detrusi sunt. uoluit tandem pro ciuibus nostris rex quasi magnum quiddam facere, et commendauit eis Robertum puerum custodiendum in compede et neruis, ea conditione, ut iudicio principum postmodum tractandum regi et comiti redderent. Ciues uero pro grandi dono sub predicta conditione susceperunt in custodiam iuuenem adhuc  ephebum.

117. Hic uero notandum, quomodo Deus traditores illos in paucitatem redegerit et genere et loco. Ante hoc facinus quidam fortiores et meliores eiusdem sanguinis predecessores obierant quos ex nomine retexere longum esset. Ad ultimum isti pessimi relicti sunt, per quos dispensatio Dei consummata est, traditio completa, patria desolata, rapina exercitata, manus omnium contra omnes armata. Cum igitur impune fecisse existimassent omnia, que traditiose egerant, et nullus hominum auderet uindictam inferre, soli Deo relicta est uindicta; qui statim coarctauit eos, et timore concussit, ut non auderent extra uicum nostri loci prodire, sed magis consiliati sunt uillam et suburbium nostrum sepire  et cirnmfodere, sicut supra memorauimus. Statim die octauo post mortem consulis, per obsidionem in castro clausi, deinde cum castrum fuisset inuasum a nostris, in turrim fugati, magis coarctati sunt: deinde in carcerem trusi, in tantum arctati sunt, ut non possent simul omnes sedere, nisi tres quatuor ad minus stetissent. Tenebre, calor et fetor et sudor inficiebat illos, et desperate uite horror et incerte mortis future turpitudo. Maxime eis fuisset pietatis quidem donum indultum, si sic mori licuisset, quomodo fures aut latrones suspendio perierunt. Igitur cum in turri sese prepararent exituros, unus iuuenum per fenestram altiorem turris, gladio proiecto, prosilire presumpserat, et sese raptim in cursu  animauerat. Quem quidem reatus conscientie condemnauerat, fortis animi sui libertatem corpore exsequi paratus erat. In ipso ergo raptu, alii eum retinuerunt, et simul cum ipsis in carcerem ire perpessus est. Multi uero ex nostris ciuibus uiso periculo iuuenis et miseria captiuorum, flebant, quia sine lacrymis dominos suos captiuatos ire in carcerem uidere non poterant. Exierunt tandem pallidi illi miseri, signa traditionis in facie portantes, liuore et inedia deformiter signati. Tunc quippe in exitu ipsorum concurrentium in turrim infinitus erat  numerus, et omnia que ibidem repererant, pro preda abstulerant. Tumultuantibus uero et discurrentibus nostris in turri, Benkin coterellus fune a turre in terram demisso, elapsus est, et latuit qua potuit donec per noctem transfugisset apud insulam in mari, que dicitur Wulpem  . Quem quidem unanimiter requirentes etiam in cloacariis et in immundis locis latuisse illum crediderant. Spe lucri et obtinendi thesaurum comitis fere omnes, qui in obsidione tunc aderant, in turrim conscendere satagebant. Tunc Geruasius castellanus milites suos armatos intus posuit, qui tumultuantes et ascendere uolentes deinceps prohiberent. Et obtinuit uinum traditorum optimum, etiam coctum uinum quod consulis erat, bacones  , caseorum pisas   uiginti duas, legumina, farinam triticeam, ferramenta etiam optima quibus panes excoquerent, omnemque supellectilem et uasa quibus utebantur, optima. Tamen de thesauro comitis nichil ibidem repertum est.

118. Duodecimo Kalendas Maii, feria quarta, rex ibat ad Reddenburg, uidere situm loci, et qualiter ille Lambertus se circumuallauerat, qui traditionis nota et crimine culpatus, obsessus erat. Quo die fulgore solis et leuiter eris Deus mundum circa nos renouauit, quia traditores et templi et ecclesie coinquinatores expulerat a sacro loco, concludens eos in carcerem. Huius ergo gratie Dei donis letificati fratres templi, omnimodis ablutionibus pauimenta et parietes et altaria templi, mundando, nichil reliquere quod non abluerent: gradus qui  succisi fuerant reedificauerunt, et quasi renouato templo, nouis utensilibus et reedificationibus locum suum exornauerunt.

119. Undecimo Kalendas Maii, feria quinta, consutum est corium ceruinum in quo corpus comitis imponeretur, et scrinium quoque fabricatum est, quo imponerent et clauderent.

Decimo Kalendas Maii, feria sexta, preteritis iam septem hebdomadis prime eius sepulture, sepulcrum comitis destructum est in solario, et corpus ipsius inde cum thymiamate et thure, et pigmentis uenerabiliter sublatum est. Nam fratres illius ecclesie crediderant corpus comitis iam fetere et neminem posse perpeti mortalem fetorem, eo quod per septem  hebdomades a die sepulture in solario facte, in feria sexta primo, usque in feriam sextam que fuit succedenter in X Kalendas Maii, sepulcro commendatum esset. Igitur preordinauerant ut in sublatione corporis a tumulo, incenso igne, iuxta positionem comitis thymiamata et thus posita in igne concremarent, et ita si quid fetoris a tumulo spiraret, uirtute odoris salutiferi reprimeretur. Cumque sublato lapide nichil fetoris sensissent, corpus in corium ceruinum inuolutum in medio chori feretro imposuerunt. Rex ergo collecta ciuium et uniuersorum  multitudine in templo exspectabat, donec episcopus et cum ipso abbates tres ab ecclesia S. Christophori cum omni clero procedendo cum scriniis SS. Donatiani, Basilii, Maximi, obuiam funeri et regi in ponte castri occurrerent, et in eamdem S. Christophori ecclesiam cum lacrymis et suspiriis referrent corpus beatum. Ibique episcopus cum omni sacerdotum choro celebrauit commendationem et missam omnium fidelium defunctorum, pro salute anime boni comitis. Eodem die captus est Benkin coterellus  , et in rota malo superinfixa ligatus, disperditionem uite perpessus, omnium spectaculum fuit. Apud Harenas quidem illo tormento miserabiliter mori promeruerat.

120. Nono Kalendas Maii, Sabbato, edictum exiit  a rege et principibus, ut apud Ipram et Stathan  expedirent se ciues et prepararent ad obsidendum. Octauo Kalendas Maii, Dominica, consecrata est ecclesia S. Saluatoris in Brugis. Ignis enim conflagratione exusta erat illa ecclesia, et altaria confracta. Septimo Kalendas Maii, feria secunda, quia ecclesie B. Donatiani altaria non fuerant confracta, episcopus reconciliationem celebrauit ecclesie summo mane. Deinde rex et populus, precedente episcopo et abbatibus et omni clero loci eius, processit ad ecclesiam S. Christophori, et relato corpore beati consulis, domini et patris nostri Caroli ad ecclesiam B. Donatiani, in medio chori celebriter Deo suo commendatum corpus, tumba decenter clauserunt. Exsequiis igitur solemniter completis, rex et episcopus introduxerunt  in statum prelationis Rodgerum  prepositum in medio fratrum eiusdem ecclesie. Eodem die rex et castellanus noster Geruasius cum magno exercitu uersus Stathan et Ipram simul cum ciuibus nostris transierunt. Eodem die festum erat Marci Euangeliste. Et notandum quod tria maxima dona contulit Deus ecclesie S. Donatiani illo die, quoniam reconciliari sibi Deus dignatus est ecclesiam illam: corpus boni consulis in ea custodiri concessit, eidemque ecclesie in prepositum Rodgerum accommodauit.

121. Sexto Kalendas Maii, feria tertia, rex et comes cum graui exercitu obsedit Ipram, et facta est tornatio, et militie utrinque acriter occursus, quando ille adulterinus comes Willelmus cum trecentis  militibus ad unam portarum pugnaret contra comitem nouum. Igitur pessimi illi Iprenses, sicut seorsum pepigerant cum rege in alia parte uille, introduxerunt regem et eius exercitum infinitum. Et introruentes concitauerunt clamores et incendia domorum ex abrupto. Rapinam quoque exercuerunt, quando ille adulterinus comes Willelmus obuiam  raptoribus occurreret, ignorans traditum fuisse castrum, simulque seipsum et suos. Quem igitur comprehendit rex et comes, et captiuum apud Insulas traduxerunt custodiendum. Multi quidem post mortem Caroli consulis ascenderant ad illum, sicut capellani et ministri, et solidarii et serui de familia quotidiana comitis, eo quod isdem adulterinus comes Iprensis de linea comitum progenitus fuisset. Furnenses quoque cum ipso militabant, ea de causa, ut si forte perstitisset in consulatu, inimicos suos disperderent eius uiribus et potentia. Sed quia Deus prauorum mentes percutit, in contrarium illis accidit. Nam inimici eorum, audito eo quod Iprensis Willelmus captus fuisset, incursum fecerunt in possessiones et domos et familias hostiles, et igne et  ferro demoliti sunt omnem substantiam eorum, quos oderant. Et ita non fuit miseris illis satis, quod capti sunt, quin etiam dispendia rerum suarum domi paterentur. Ergo et militie et domi persequebatur Deus traditores illos, qui cum suo Iprensi consule in mortem domini et aduocati terre conspirauerunt. Omnia ergo que ille Iprensis Willelmus possederat, comes noster obtinuit, milites quoque captiuauit et plures a terra fugauit. uictoriose itaque a nostris eo die actum est, et reuersi sunt cum plausu et rabina maxima.



CAPUT XuII. Supplicium sumptum de plurimis reis. uasa B. Caroli restituta. Noua inquisitio in complices.

 122. Kalendas Maii Dominica, relatum est nobis in Insulis Borsiardum captum fuisse, et rote malo superinfixe alligatum, uixisse diem illum et subsecutam noctem, et tunc turpi mortis sue dispendio periisse. Qui equidem promeruerat infinite mori si toties mori potuisset, cum causa sui sceleris tot post ipsum sunt puniti, proscripti, precipitati, suspensi et decollati, de cuius interitu omnes fideles gratias Deo obtulerunt, qui tantum homicidam ab ecclesia sua exterminare dignatus est. Et bene dispensatum est in transacta temporum molestia, cum amenitate Maii mensis gratiam pacis et status terre nostre Deus restitueret, suspenso Borsiardo et captiuatis suis complicibus. Igitur diuertens se rex ibat uersus Oldenardam, ubi comes ex Montibus  infestauerat terram nostram, ibatque per Gandauum. Sed et comes noster precesserat regem, et incenderat manu uiolenta suburbium  usque ad turrim lapideam. Et plures igitur qui suffugerant in ecclesiam illius loci, simul concremati sunt usque ad trecentos, ut aiunt.

123. Quarto Nonas Maii, feria quarta, rex absque  comite rediit Brudgas. Tertio Nonas Maii, feria quinta, postea circa meridiem comes rediit ad nos, quem Fratres ecclesie S. Donatiani cum processione susceperunt primitus, ubi oratione et oblatione in altari secundum morem predecessorum suorum Deo perlata, reuersus in domum comitis Caroli ipse comes potenter ascendit, ibique pransus est. Erat tumultus et turba maxima circa et infra castrum exspectantium quid de Roberto et captiuis fieret. Igitur rex de hospitio suo egressus peruenit usque ad comitem. Quia uero domus plena fuerat populo et ministris et militibus, descendit comes in plateam et curtem castri. Et consecuti sunt eum uniuersi, qui in aula constiterant. Cumque uidissent domum uacuam, sicut preordinauerat, fecit fores  obserari domus sue, et assumptis sibi principibus solis reascendit. Tunc disposuerunt quidem a qua parte traditores illi a turre camere deiicerentur. Quo preordinato, misit rex et comes spiculatores ad carcerem, qui callide euocarent primum Wlfricum Cnop, fratrem prepositi Bertulphi, et sub dissimulatione, qui missi fuerant mentiebantur carceratis, quod rex misericorditer acturus foret cum ipsis. Sub illa ergo misericordie spe, sine dilatione, e carcere egressi sunt. At non simul egredi captiuos permiserant. Nam primo illum Wlfricum eduxerant, et per intrinsecas domus usque ad propugnacula turris suprema traductum, ligatis manibus retro dorsum, et sic mortis sue principium deorsum prospicientem, spiculatores deiecerunt. At ille miser nichil indutus  preter solam camisiam, et solas braccas, decidit in terram toto corpore fractus et destructus, parum uite reseruans, qui statim lethaliter exspirauit: spectaculum quidem factus et opprobrium sempiternum sui generis, imo totius terre Flandrensis, a nemine defletus periit. Secundo loco eduxerunt Walterum militem, filium Lamberti ex Reddenburg usque ad precipitium, et ligatis manibus illius ante et non retro, ipso momento uoluerunt eum precipitare. At ille rogabat milites regis qui iuxta stabant causa Dei, ut spatium sibi Deum orandi preberent: et miserati illum, dimiserunt eum orare. Cumque perorasset, proiectus est iuuenis elegantioris forme, et in terram decidens sue mortis periculum insumpsit, et statim exspirauit. Subductus est quoque  miles nomine Eric, et similiter precipitatus decidit super ascensorium ligneum, et auulsit gradum ascensorii, qui quinque clauis fixus erat. Et mirabile erat quod de tam alto precipitatus adhuc sedens in terra, signo sancte Crucis se signauit. Quem cum mulieres uellent palpare, unus militum a domo comitis proiecit inter illas lapidem grandem, et sic prohibuit accessus earum. Non utique totus intrinsecus poterat longius uiuere, cui hoc ipsum quod uixerat post casum, non uita, sed miseria moriendi fuit. Ut igitur enumerandi omiserim ordinem, similiter omnes reliqui precipitati sunt simul uiginti et octo. Quorum quidam sperabant euadere, quia immunes traditionis exstiterant. Sed quia fata eos trahebant, imo  diuina ultio cegit, cum illis, qui traditionis rei fuerant, precipitati sunt.

124. Pridie Nonas Maii, feria sexta, in festo S. Ioannis, quando in dolium missus est, rex repatriare incipiens, a Brudgis discessit, duxitque secum Robertum puerum captiuum. In exitu ergo iuuenis illius, Burgenses nostri prosequebantur illum oculorum lacrymis et planctu graui, quia multum dilexerant illum. Non enim propter infamiam uiri nostri loci ausi sunt ipsum sequi. Qui respiciens fletum et miserationem ciuium, ait: »En amici mei, quia uite mee subuenire non poteritis, tandem rogate Deum, ut anime mee dignetur misereri.« Haud longe abierat a castro, quo pedes militis copulari rex iusserat de subtus uentrem equi, in quo ascenderat  captiuus. Posquam ducatum comes regi prebuerat, rediit ad nos in castrum.

125. Nonis Maii, Sabbato. Postea decanus Helias, reddidit nouo comiti cannam argenteam et cuppam auream Caroli consulis cum operculo aureo, que prepositus Bertulfus, cum in fugam se daret, decano commendauit. Robertus puer comiti insinuauerat thesaurum istum, antequam a Brudgis discessisset, quia, ut aiunt, per flagella rex extorsit ab eo ut insinuaret si quid de thesauro comitis repositum nouisset. Super hoc multi admirati sunt simplicitatem decani Helie, qui cum cuiusdam quasi sanctitatis rigore hactenus degisset, per susceptionem rapine huius nimis declinauit  qua sue  sanctitatis ac simplicitatis tenorem simulauerat. Namque thesaurum illum inuitus comiti reddidit, per hoc satis ostendens, quantum rapinam illam amauerat. Dicebat quoque prepositum Bertulfum uasa illa ecclesie S. Donatiani pro salute anime sue contulisse, per hoc excusare credens innocentiam suam. In hoc quoque omnes aperte cognouimus quod prepositus ille in suum usum uasa consulis in partitione thesauri susceperat, et non ualens secum deferre, cum fugeret, reliquit illam miserrimam rapinam decano suo.

126. Licebit subsequentur subfugere de penitentia Borsiardi et eorum, qui cum ipso comitem tradiderant Isaac et aliis. Asserunt quod Borsiardus ille recognosceret peccatum suum, et pro eo doleret et  peniteret, ita ut obsecraret omnes inspectatores patibuli sui, quatenus manus ei truncarent, quibus Dominum suum Carolum occiderat. Et exorauit omnes, ut saltem deprecarentur et expostularent Deum pro salute anime sue, cum nullam in uita ista salutem promeruisset; et Deum omnipotentem, quantum sciuit et potuit, sibi propitium fore interpellauit. Ceterum hi qui precipitati sunt, cum in propugnaculis proni despicerent, signo sancte Crucis se signabant, et nomen Christi Iesu inuocando, in ipso adhuc casu ruentes, uociferabantur. Sed quia statim post facinus peractum excommunicati sunt traditores illi, propter rigorem iustitie non sunt ante perditionem nec post ab episcopo absoluti, et ideo  in triuiis et locis campestribus  extra cemeterium sepulti iacent.

127. Isaac ergo cum inter monachos monachali habitu lateret et preuidisset irruentem in se turbam, ait abbati: »Domine mi, si animus mihi esset pugnandi, non sine multorum strage capi me permitterem, sed quia me reum fateor traditionis, omnia mala et ipsam mortem temporalem amplector, ut in hoc presenti in me puniatur, quod in dominum meum grauiter peccaui.« Accessit ergo filius aduocati Teruannie  comprehendens Isaac et in uincula proiecit, donec adulterinus ille Iprensium comes adueniret et de eo iudicaret. Isaac quoque exspectabat eumdem Willelmum, credens per illum euadere se posse, eo quod traditionis conscius fuisset. At postquam  uenerat comes ille, dissimulans conscientiam suam ream fuisse, precepit Isaac suspendi, quia Carolum comitem tradiderat. Isaac uero in uia qua apud Ariam castrum trahebatur ad suspendium, profitebatur aperte quia tradiderat dominum suum. Et rogabat tumultum populi ut obruerent ipsum luto et lapidibus et fustibus, nichil satis pene credens sibi potuisse inferri in hac uita, qui tantum facinus perpetrasset. uenerabatur ergo iacturas, ictus, lapides, et omnes punitores suos, et eis gratias egit, quia dignabantur tam grauem peccatorem disperdere. Tandem cum peruenisset ad locum suspendii, salutabat stipitem arboris, et laqueos simulque arborem osculabatur, et ipse suo innexuit collo, dicens: »In nomine Domini mee mortis  supplicium amplector et precor uos omnes, ut mecum exoretis Deum, quatenus ista mortis acerbitate punitum fiat in me quidquid miser ego in dominum meum deliqui;« sicque laqueo subductus, mori turpiter promeruit  .

128. Bertulfus prepositus a Deo multa acceperat sue mortis signa. Nam cum Brugis custos ecclesie in camera langueret, introiuit prepositus ut uisitaret illum, statimque confracte sunt trabes, que tectum subrexerant super caput ipsius, ita ut uix euadere a camera se credidisset. Alio quoque tempore trabs magna domus sue in Brugis decidit, nec ab homine aut uento impulsa, recte super cathedram et sedilia iuxta posita, ubi prepositus potenter et imperiose sedere consueuerat. Ipse uero eodem tempore Furnis  erat, et funditus confracta sunt omnia quecunque in ipsa ruina comprehensa fuerant. Alio quoque tempore, cum prepositus transiret per Ipram iuxta patibulum in foro positum, in quo postmodum suspensus est, ait militibus suis: »Deus omnipotens, quid est quod hac nocte somniauerim. uidi ego per somnium quod in hoc eodem patibulo fixus starem:« derisitque huiusmodi uisionem, et pro nichilo eam  reputauit. De ipsius uero pena et non de penitentia quidquam audiuimus. Robertus puer usque in Casletum ductus, iussu regis decollatus est; sed confessus peccata sua, percussori suo condonauit, quod eum morti daturus erat.



CAPUT XuIII. Inquisitio in complices et adiutores traditorum et raptores pecunie B. Caroli. uarii conscii traditionis mortui.

129. Duodecimo Kalendas Iunii, Sabbato in uigilia Pentecostes, Eustachius nouiter in Furnis a nouo consule Flandrie castellanus constitutus, Oldgerum olim camerarium Bertulphi prepositi secum captiuum Brugas in presentia omnium de Curia comitis adduxit, ut ille captiuus insinuaret comiti, qui de  canonicis uel laicis obtinuissent a preposito Bertulpho thesaurum et predam Caroli consulis, siue a nepotibus eiusdem prepositi. Inculpauit ergo decanum Heliam pro trecentis marcis, Litteram canonicum pro ducentis marcis, Robertum custodem ecclesie pro culcitris et palliis et argento, Radulphum magistrum pro sex scyphis argenteis, Robertum filium Lidgardis, pro centum marcis argenti. Huiusmodi mendacia confinxerat sibi ille Oldgerus, ut sic gratiam mereretur euasionis sue obtinere. Simile ueri tamen uidebatur multis   multum argenti adhuc retinere tam decanum illum quam quosdam eius canonicos, sicut postmodum patuit. Nam custos ecclesie Robertus introiens et libere exiens ad traditores illos in omni tempore obsidionis, accepit ab ipsis maximam pecuniam ea conditione ut si traditores illi euasissent, ille presbyter et custos eis redderet que in custodiam acceperat. Postquam ergo damnati sunt miseri illi, uoluit custos ille astute dissimulare pecuniam. Finxit igitur se Hierosolymam iturum, et onerauit tres palefridos  fortes et dimidium et abiit a castro nostro summo mane, et sic asportauit predam Caroli comitis offerendam Christo in Hierusalem. Pro huius ergo facto, omnium suspicio retorsa est in canonicos illos. Eodem die reddidit Littera tres marcas argenti  ipsi comiti, quas detinuerat ex argento prepositi.

130. Undecimo Kalendas Iunii, Dominica sancta Pentecostes, comes et castellanus Geruasius et Walterus ex Frorerdesflo et milites Flandrie qui aderant, iurauerunt pacem sese pro posse suo conseruaturos per totam terram Flandriarum.

131. Post festum S. Marie in Natiuitate, quod est  sexto Idus Septembris, Sabbato scilicet, comes noster fecit secum adduci apud Brugas Willelmum illum Iprensem, quem in inuasione Ipre captiuauerat, et clausit eum in suprema camera castri Brugensis cum fratre suo Thiebaldo Sorel  ; qui cum per sex dies commorati sunt concaptiuati, Thiebaldus commendatus est Euerardo militi cuidam ex Gend ad custodiendum. Moxque prohibitum est Willelmo illi Iprensi, ne per fenestras foras prospiceret, sed intra domum tantummodo spatiaretur. Appositi sunt etiam uigiles et custodes cum illo, qui cautissime obseruabant illum.

132. Decimo sexto Kalendas Octobris, feria sexta, in nocte S. Lamberti, ex unaquaque uicinia circa nos et ex ciuibus Brugensibus meliores et magis  fideles, simulque castellanum Geruasium iurare precepit comes pro honore terre, ut uera assertione profiterentur, quis Carolum comitem occiderit, uel quis eos interfecerit, qui cum ipso prefato consule occisi sunt: quis rapinam comitis et secum occisorum uel hominum et familie comitis rapuerit; quis in auxilium eorum traditorum post mortem domini totius patrie se associauerit; uel quis cum impiissimis illis ante obsidionem uel post permanserit; uel quis illos traditores et eorum complices sine licentia principum, qui castrum et ipsos infra obsederant, eduxerit, et ideo ab eis pecuniam et thesaurum comitis Caroli acceperit clanculo; quis illos postea detinuerit et auxilium prestiterit, quos rex et comes communi consilio terre baronum reos condemnauerant,  et proscriptioni decreuerant. Igitur post coniurationem consederunt simul in domo comitis, et accusauerunt apud nos centum uiginti quinque. Et in Reddenburg cum Lamberto, quem traditionis reum notauerant, triginta septem.

133. Decimo quinto Kalendas Octobris Sabbato, in die S. Lamberti, comes iturus uersus Ipram, requisiuit a Burdgensibus nostris teloneum. At illis ingratus erat comes, ideo quod de redditibus telonei milites sui feodati fuerant a tempore omnium predecessorum suorum comitum. uexabant enim consulem milites sui, eo quod Burgensibus condonasset teloneum, quo ipsi hactenus feodi exstiterant. Et illud non posse confirmabant comitem iuste sine  suorum militum assensu condonare, nec iuste ipsos ciues, ut eis condonaret, consulem expostulasse. Unde inuidia concitata est inter ciues et inter comitem militesque suos. Secundum legem ergo obsidionis quam principes decreuerant, comes et sui post accusationem agere studuerunt. Namque lex et decretum tale statutum fuit: Quicunque eduxerit contra assensum principum obsidionis quemquam de obsessis, quali pena erat mulctandus eductus, tali tormento damnabitur eductor. Itaque cum multi fuissent de obsessis clanculo et pro pretio educti, iam  parentes illorum, qui in obsidendo traditores occisi erant, flectebant se ad genua comitis, obsecrantes ut sibi ad occidendum uel puniendum daret illos qui clanculo et furtim et traditiose obsessos eduxerant, aut illos seductores a terra eiiceret. Sicque constrictus ratione consul, accusatos ante se precepit stare, uolens ipsos secundum legem obsidionis tractare. At illi responderunt sese non fuisse legitime accusatos, sed causa inuidie et odii, et non causa ueritatis: summopere tamen rogabant consulem, ut secundum iudicium Scabinorum terre ipsos tractaret, tam de nota traditionis quam de cuiusque suspicionis respectu. Plures quidem reconciliati sunt comiti de accusatis quos adhuc persequebantur nepotes et filii et cognati eorum qui in obsidione occisi fuerant. uel  quia traditores subduxerant, qui dominum terre Carolum, simulque patrem ipsorum tradiderant: sicut fuerant filii castellani ex Brudburg, qui in presentia etiam noui comitis appellare festinabant Euerardum ex Gend; qui obsessos scilicet illos eduxerat causa pecunie, qui patrem et fratres occiderant suos simul cum comite patrie. Audito illo, maior pars accusatorum se subtraxit, quos conscientia mordebat propria. Accepit ergo comes consilium, et conuocatis baronibus suis decreuit, quatenus illos proscriberet accusatos qui hominium Carolo comiti fecerant, et insimul auxilium prebuerant traditoribus obsessi cum ipsis, sed et alios ad satisfactionem susciperet, et alios misericorditer sine iudicio reciperet in gratia sua.

 134. Factum est ergo Dei districto et horribili examine, quod Walterus ex Frorerdeslo, unus parium terre, in quadam militie expeditione, ex proprio cursu suo ab equo precipitatus, totus confractus langueret, et postmodum in paucis diem obierit. uerum quippe fuit illum conscium fuisse traditionis domini sui et patris uniuerse terre Flandrensis. Qui etiam ut certissima securitate cum traditoribus consisteret, adoptiuum quemdam filium sutoris, quem uxor eius sibi mentita est filium fuisse, copulauit coniugio nepti prepositi Bertulfi. Crediderat enim uerum fuisse sibi filium pater, quem olim fraudulenter mater, quasi uxor Walteri prefati, peperisse dissimulabat. At infans, quem pepererat, statim in ipso partu obierat. Supposuit ergo filium  sutoris, qui circa idem tempus genitus fuerat, et emortuum, quem pepererat, clanculo uxori sutoris submisit, dans ei pecuniam ut fateretur se peperisse illum emortuum, et uiro suo, quod factum erat, celaret. Cumque creuisset ille furatus et adoptiuus filius, et omnes crediderant uere filium fuisse illius Walteri, uenit prepositus et dedit neptem suam, filiam fratris sui illi furtiuo filio uxorem, ut firmiter ad omnem fortunam simul per illud coniugium consisterent, audaciores, fortiores ac potentiores  forent. Igitur post mortem ipsius Walteri, profitebatur publice uxor eius puerum illum non esse uerum filium suum, sed adoptiuum, quem isdem Walterus apud Brugensem quemdam posuerat in uadimonium pro trecentis libris. Sicque arte Dei delusa est ars prepositi, qui cum uellet superbe et gloriose per illud coniugium cognationem suam extollere; filio sutoris, Dei arte deceptus, eam copulauit. Nemo uero ausus fuit manum mittere contra Walterum, quamuis traditionis conscius fuisset. Erat enim par terre illius, alter a comite. At Deus, cui uindicta relinquebatur, morte languida a fidelium aspectu exterminauit illum.

135. Octauo Idus Octobris, Sabbato ante festum S. Ricarii, iussu comitis abductus est Willelmus   ille Iprensis ad Insulas, et commendatus castellano illius castri. Timuit ciues nostros, et etiam a terra proscriptos, ne aliquo dolo eiicerent in Brugis a captiuitate Willelmum, et ui irruerent in castrum. Notandum quod occiso comite Carolo, Borsiardus et sui sceleris participes, more paganorum et incantatorum, nocte qua primo sepultus erat comes Carolus, acceperuut scyphum plenum cereuisie et panem, considentes circa sepulcrum, posuerunt potum illum et panem in mensa sepulcri, edentes et bibentes super B. comitis corpus ea fide, ut nullo modo illum quis uindicaret.

136. Nono Kalendas Nouembris, feria secunda, ante festum S. Amandi, Baldewinus ex Alst obiit, qui unus etiam par parium Flandrie, domini sui  Caroli traditionis notatus malo, non longe post hac uita potitus exspirauit. Leuiori occasione mortis, dum scilicet cornu flaret, et iam uento arteria intrinsecus turgente, totius capitis sui uires ad flandum laborarent, ex abrupto medulla cerebri a naturali loco concussa, erupta est per uulnus antiquitus factum in fronte. Quod cum uentorum et proprii spiritus tumor disruperat, ebullierant medulle, que in cerebro iacuerant, ita ut meatus narium, oculorum et simul gutturis suffocarent, et sic mortuus ense Dei plagas mortales sustinuit. Tandem cum suprema uita spiraret, monachilem habitum accepit, et sic more christiani militis a seculo migrabat. Igitur isti duo prescripti principes terre, cum e uicino et interposito interuallo obiissent, omnibus terre incolis  in ore et memoria fuerant, ita ut de subita morte eorum tractarent, quos post mortem domini Caroli, Deus tam ueloci sententia a uita priuauerat, et tam leuis cause moriendi ipsis occasionem ordinemque disposuerat. Contra morem christianum quidem in obsidione egerant cum preposito et aliis, quos a captiuitate eduxerant. Nam accepta pecunia a preposito et suis, postquam subductos contra regis et principum decreta per deuia diuerterant, nudos et solos in locis campestribus dimiserunt, quousque  ipsi uagantes et peretrantes campos et uillas, capti sunt, et miserrime mortis exterminio dispersi.

137. Decimo sexto Kalendas Ianuarii, Sabbato, tertia hebdomada finita Aduentus Domini, eodem anno in Quatuor temporibus Desiderius. frater Isaac illius predicti traditoris mortuus est; qui traditionis conscius, non promeruit ulterius uite felicitate perfrui. A tempore ergo obsidionis nusquam ausus est prodire ad Curiam comitis, nisi latenter. Nam plures fuerant in comitatu nostro, qui illum appellassent ad bellum, et reum traditionis conuicissent, si aperte ad curiam exiisset. Insuper interdictum est a comite nouo eidem Desiderio, quanquam forte ad curiam ascenderet, ne sibi propinaret; nam in  curia unus ex propinatoribus ipse constiterat.



CAPUT XIX. Occasio defectionis Flandrorum a Guillelmo Northmanno comite.

138. Idus Augusti retro, itaque in festo sancti Petri in Augusto, habitis nundinis in Insulis, cum comes uoluisset quemdam de seruis suis ibidem in foro capere, et iussisset capi, ciues Insulenses ad arma ruebant, comitem et suos extra suburbium fugauerunt, alios de curia uerberantes, et Northmannos in paludes precipitantes, plures aliis et aliis affecerunt lesionibus. Statimque comes obsedit Insularum omnia loca, et cegit ciues sibi reddere marchas argenti mille et quadrigentas, si saltem illo modo repacificarentur. Unde concitata est inuidia maxima  inter ciues illos et comitem, ita ut deinceps sibi suspecti utrinque starent.

139. Tertio Nonas Februarii feria sexta post festum Purificationis matris Domini, insurrexerunt Burgenses in S. Audomaro contra comitem, eo quod iniuste uolebat comes preferre illis castellanum loci illius, qui uiolenter res et substantiam ciuium illorum diripuerat, et adhuc rapere satagebat; obsedit quoque S. Audomarum cum graui exercitu. At ciues subintroduxerunt Arnoldum nepotem Caroli consulis et hominia ei fecerant et securitates ut, si forte perduraret comes nouus in iniusta obsidione, ad illum Arnoldum se conuerterent. Eadem tempestate nix et glacies et frigus et orientis uentus simul inhorruerant super faciem terre, et ideo timebant  insultum comitis, reddideruntque pro repacificatione sexcentas marchas argenti. Unde maxima inuidia excitata est inter ciues illos et comitem, et deinceps facti sunt sibi suspecti.

140. Decimo quarto  Kalendas Martii, feria quinta ante Septuagesimam, insurrexerunt Gendenses contra castellanum suum, eo quod iniuriose et peruerse semper egisset contra ipsos: qui transtulit se ad consulem, quem ad repacificandum se et ciues adduxit. Igitur comes uolens opprimere ciues et  eisdem uiolenter anteponere castellanum prefatum, ibidem per aliquot dies exspectabat. Tunc ciues, sicut pepigerant cum Daniele principe et Iwanno fratre Baldwini, posuerunt comitem ad rationem; et, conuocatis uniuersis in Gandauo, Iuan prolocutor ciuium statutus est, et sic orsus est: »Domine comes, si ciues nostros et uestros Burgenses, et nos amicos ipsorum iure uolueratis tractasse, non aliquas exactiones prauas et infestationes debueratis nobis intulisse, imo ab hostibus defendisse et honeste tractasse. Nunc ergo contra ius et sacramenta, que pro uobis iurauimus de condonato teloneo, de confirmanda pace et de ceteris iustitiis, que homines huius terre obtinuerant a predecessoribus bonis terre consulibus, et maxime tempore domini Caroli,  et a uobis, uos in propria persona fregistis et fidem uestram et nostram, qui in idipsum uobiscum coniurauimus, uiolastis. Manifestum est quantam uiolentiam et rapinam in Insulis fecistis et quantum ciues in S. Audomaro persecuti sitis iniuste et peruerse. Nunc quoque in Gandauo ciues, si potueritis, male tractabitis. Sed cum sitis dominus noster et totius terre Flandrie, decet uos nobiscum rationabiliter agere, non uiolenter, non peruerse. Ponatur curia uestra, si placet, in Ipra, qui locus est in medio terre uestre, et conueniant principes utrinque nostrique compares, ac uniuersi sapientiores in clero et populo in pace et sine armis, tranquillo animo et bene considerato, sine dolo et malo ingenio, et diiudicent. Si potueritis comitatum saluo honore terre  deinceps obtinere, uolo ut obtineatis. Sin uero tales estis, scilicet exlex, sine fide, dolosus, periurus, discedite a comitatu, et eum nobis relinquite idoneo et legitimo alicui uiro commendandum. Nos enim mediatores sumus inter regem Francie et uos, ut sine honore terre et nostro consilio nichil in comitatu dignum ageretis. Ecce tam nos fideiussores uestros apud prefatum regem, quam Burgenses totius pene Flandrie peruerse tractastis contra fidem et iusiurandum, tam ipsius regis quam nostri, et subsequenter nostrorum omnium principum terre.«

141. Igitur comes prosiliens exfestucasset Iwannum, si ausus esset pre tumultu ciuium illorum, et ait: »uolo ergo reiecto hominio, quod mihi fecisti,  parem me tibi facere et sine dilatione bello comprobare in te, quia bene et rationabiliter adhuc per omnia in comitatu egerim.« At Iwan renuit, et determinauit diem, feria quinta in capite ieiuniorum, octauo Idus Martii, quando pacifice in Ipra conuenirent. Igitur comes descendit Brugas, et conuocatis uicinie illius militibus, precepit ut ad diem positum secum et ad ipsum armata manu festinarent: conuocatisque ciuibus in Brugis, conquestus est eis quam inhoneste ipsum a terra expelleret Iwan et sui, si possent, exorauitque eos ut secum fideliter starent. At illi annuerunt. Igitur ad diem ascendit comes manu armata et impleuit Ipram militibus  et coterellis  , preparatis et ad pugnandum accinctis. Ascendit quoque Iwan et Daniel iuxta Ipram, scilicet in Roslara, et premisit internuntios ad comitem dicens: »Domine comes, quia dies in sacro ieiuniorum tempore positus est, cum pace et sine dolo et armis, sed rationabiliter uenisse debueratis et non fecistis, imo contra homines nostros pugnaturus presto estis: mandant uobis Iwan et Daniel et Gendenses, quia dolose ipsos interficere uenistis, hominia, que inuiolabiliter hactenus uobis seruauerunt, exfestucare per nos non differunt.« Et exfestucauerunt ex parte dominorum suorum internuntii illi, et abierunt

142. Ante hoc tempus Iwan et Daniel transmiserant per castra Flandrie mandantes salutem:  »Obsides, et fideiussores dabimus ad inuicem, si uos uultis cum honore uiuere in terra, ut si uiolenter uelit comes irruere super uos uel nos, undique ad mutuam nostram defensionem concurramus.« Annueruntque eis id libentissime se facturos, si cum honore terre et suo, comite isto tam peruerso carere possent qui nulli rei intenderet, nisi quo astu ciues suos persequi potuisset. Et adiunxerunt: »Ecce patet quomodo mercatores et uniuerse terre Flandrie negotiatores obsessi sunt causa comitis istius, quem uos in comitatum dignissimi patris Caroli subrogastis; et iam per annum istum consumpsimus substantias nostras et insuper quidquid in tempore alio sumus lucrati, aut iste comes abstulit aut nos infra terram istam clausi et obsessi ab inimicis eius  consumpsimus. uidete ergo qua ratione isto careamus raptore et persecutore nostro, saluo tamen honore terre et uestro.« Interim comes in Ipra insidiabatur Danieli et Iwanno congregans sibi uniuersos terre milites.

143. Quinto Idus Martii, Dominica prima Quadragesime, fama uera nos percellebat, quod iuuenis Theodoricus, nepos Caroli consulis, ex Elsatan uenisset in Gandauum, ibique exspectaret, donec propulso isto comite cum suis Northmannis, ipse in consulem susciperetur. Et ualde mirandum est, quod Flandria tot dominos susciperet, et eodem tempore puerum de Montibus, et Arnoldum quem in S. Audomaro subintroduxerant, et istum qui iam exspectat Gandaui, et istum nostrum abusiuum comitem  se recepturum parata foret. Nam istum Northmannum consulem nostrum, Theodericus castellanus et ipsius cognati et amici, Arnoldum uero illi in S. Audomaro, comitem de Montibus illi de Atrebato et in confiniis; Theodoricum istum Iwan et Daniel et Gendenses in comitem assumere festinabant.

144. Decimo septimo Kalendas Aprilis. feria sexta, ciues Burgensium corruerunt in castrum, inquirentes, si Fromoldus iunior domum comitis implesset frumento et uino et ceteris uictualibus ad opus comitis Willelmi obseruandam. Eodem die audito, eo quod comes ueniret in suburbium Brugis, obuiam ei,  si forte uenisset, clauserunt portas, nolentes illum deinceps tenere pro comite.

145. Sabbato in Quatuor Temporibus, iam transacta plena prima ieiuniorum hebdomada, in XuI Kalendas Aprilis, Gertrudis uirginis, castellanus Geruasius imperauit sese preparare omnes qui in uicecomitatum eius habitarent, ut in Toreholt expediti ad bellum conscenderent feria quarta post Sabbatum prescriptum, ibidem exspectantes donec comes noster Willelmus ipsos deduceret contra Danielem et Iwan pugnaturos.

146. Duodecimo Kalendas Aprilis, in Benedicti abbatis, castellanus noster Geruasius a Toraholth in Brugas rediit cum suis, retulitque quod Arnoldus, nepos Caroli comitis iam secunda uice subinductus  erat in S. Audomarum fraudulenter a quibusdam ciuium. Quo rescito, comes Flandrie Willelmus cum potentia ualida ab Ipra accurrit in S. Audomarum, ac in ecclesiam S. Bertini obsessum fugauit, uolens incendere ecclesiam; cegitque, ut Arnoldus ille abiuraret prorsus Flandriam, simulque illi qui cum ipso obsessi fuerant.

147. Et hoc eodem die reuersus est comes in Ipram preparans se, ut sequente die inuaderet Iwannum et Danielem cum expeditione imperata in Toraholt. Eodem die, scilicet feria quarta, ciues nostri et maritimi Flandrenses nostri coniurauerunt, ut simul deinceps starent pro tuendo honore loci et patrie.

148. Decimo Kalendas Aprilis feria sexta, transmissis  litteris, illi ex Gend simul Iwan et Daniel dicebant nostris Burgensibus, ut usque in diem lune proximum preuiderent sibi utrum deliberarent prorsus permanere cum Gendensibus, et prorsus exfestucare comitem; an prorsus persisterent cum consule Willelmo et contradicerent Gendensibus et ipsorum dominis ac amicis. Ultra prescriptum diem igitur nolebant in ambiguo suspendi cum Brugensibus.

149. Nono Kalendas Aprilis Sabbato Dixit Rebecca  . Audierant Brugenses quod comes ex Alstra  satageret descendere Brugas, contradixerunt ei locum et castrum suum. Remandauerunt comiti per castellanum Geruasium, ut alias se diuerteret, donec inimicos suos exstirpasset a Flandria,  et tunc primum redderent ei locum et castrum in Brugis. Requirebant quoque ab eodem Geruasio castellano, ut profiteretur ipsis, utrum deliberasset, an prorsus remanere in fide et securitate eadem cum ipsis, an prorsus ab ipsis cum suo consule recedere. Eodem die circa uesperam uiderunt transitum comitis apud nos uersus Maldenghem, statim ad  arma prosilientes ciues nostri in exitibus portarum restitissent comiti in faciem, si ad Brugas descendisset, et portas undique clauserunt contra illum. Eodem die Cono frater Walteri mortui ex Frorerdeslo introiuit ad ciues nostros, et in medio fori coram uniuersis iurabat se cum sua potentia deinceps cum ciuibus fideliter persistere. Erantque ciuibus nostris coadiutores milites Walterus  ex Liswega et sui, et illi ex Ostkerca Hugo Snaggerd et fratres sui.



CAPUT XX. Electio Theodorici Alsatii in comitem Flandrie. Interitus Lamberti Reddenburgii.

150. Octauo Kalendas Aprilis, in Dominica, in Annuntiationem S. Marie, Euangelium legebatur:  Omne regnum in se diuisum desolabitur: ad Burdgenses nostros, tam ad clerum quam ad populum uicinie nostre mandarunt Hollandie comitissa  et frater eius Theodoricus adoptiuus  comes, Gendensium et nostrorum ciuium salutem. Quidquid a predecessoribus nostris consulibus legitime possidetis et per me firmius obtinebitis, si quidem me in comitatum subrogatis. Mercatoribus uestris et totius Flandrie pacem et liberum negotiandi prebebo transitum, simulque soror mea comitissa idem prebebit eatenus tamen, ut obsides demus inuicem recipiendi me a uobis et liberam prestandi uobis negotiationem. Statim castellanus Geruasius transiuit ad comitem in Maldenghem consulens ei ut uersus Ipram ascenderet, quia in Maldenghem quasi  obsessus teneretur, si Gendenses in eum excursum forte fecissent. Statimque Brugenses transmiserunt propter Danielem, ut cum sua potentia ad ipsos in Brugas descenderet, Interim cum castellano ex Brudburg Henrico  , Arnoldus, quem in S. Audomaro olim susceperant in comitem, satagebat cum auxilio et consilio regis Anglie, ut comitatum Flandrie obtineret. Itaque terra Flandrie diuisa est, ut alii adhuc fidem conseruantes et hominia comiti Willelmo, cum ipso militarent; alii peroptarent Theodoricum, sicut Daniel, et Iwan, et Gendenses, ac Brugenses; alii Arnoldum, sicut illi in S. Audomaro, et uicinia illa; alii comitem ex Montibus preferendum crederent. Igitur in tanta diuisione desolata  est terra.

151. Septimo Kalendas Aprilis, feria secunda, castellanus Geruasius noluit cum Brugensibus nostris deinceps commanere, eo quod comiti Willelmo contradixissent locum et castrum suum et portas obstruxissent contra eum, et superadoptassent Theodoricum sibi in consulem. Igitur extra castrum Brugarum Geruasius mandauit pro melioribus ciuium, et habuit  cum eis huiusmodi orationem: »Quia fidem unico domino meo, comiti Willelmo, adhuc seruo, a quo separari secundum legem seculi non potero, saluo honore meo, non potero uobiscum commanendi licentiam habere, qui tantum feceritis comiti contemptum. Sed quia uos amo, ibo ad comitem, perorabo pro uobis, quatenus usque in Dominicam proximam induciet de uobis, ne aliquam inferat molestiam uobis, ita ut si uos comiti potuero componore, faciam; sin uero, cautos uos faciam de omni molestia, quam comes inferet uobis, si eam prescire potero. Uxorem meam, filios et filias et res meas adhuc infra castrum habitantes, precor honeste conseruetis usque in determinatum diem.« Et concesserunt ei omnes ciues nostri fideliter sese obseruaturos. Eodem die  Steuen ex Boulara  introiuit ad nos cum circa quadraginta militibus. Excursum fecerunt milites nostri ante domum Thancmari. Eodem die Iwan  et Daniel Brugas induxerunt Theodoricum ex Elsatan, ut in comitem assumeretur. Occurrerant ei ciues nostri applaudentes ei.

152. Sexto Kalendas Aprilis, feria tertia, in mane Thancmarus et nepotes ipsius domum et mansiones proprias in Straten combusserunt, quia si hoc non fecissent, Daniel et Iwan cum suo Theodorico combussissent. Didicimus reuera quod Iwan et Daniel illi Theodorico hominium et securitatem non fecerant adhuc, sed ducendo eum per castra Flandrie populum et milites commouerent ad eligendum illum in consulem. Nam sine licentia et assensu ducis Louanie  electionem facere Iwan et Daniel non poterant. Sic enim fidem duci utrique dederant, ne Theodoricum illum in consulem eligerent sine consensu ducis. Eodem die audiuimus, quod Willelmus Iprensis a captiuatione productus, Cortracum uenisset, ut consilio et uiribus suis et suorum forte iuuaret consulem Willelmum, a Brugis et a Gandauo propulsum. Quia ergo Iwan et Daniel duo ex paribus et principibus Flandrie a rege Anglie donaria plurima susceperant et plura erant pro expulsione nepotis sui, scilicet nostri consulis Willelmi, accepturi, nichil absque consilio regis facere deliberarant, seu absque consilio ducis Louanie, cuius filiam rex Anglie et idem dux daturus erat Arnoldo nepoti consulis  piissimi Caroli, quem eodem tempore Furnenses et castellanus ex Brodburg in comitem susceperant; et hoc consilio et auxilio regis Anglie. Interrogabant tandem ciues nostri ipsos Iwanum et Danielem: »Cur ergo istum Theodoricum ad nos usque perduxistis, si fidem, securitatem et hominia ei uos priores, et nos secundo loco non fuerimus facturi?« Responderunt: »Quia cum apud Brugas ueniret, nobiscum uenit, et nos cum ipso, ut uideret situm loci, et tentaret quo animo eum susciperent Brugenses et  qui cum ipsis stabant amicitia et securitate coniuncti.« Quarto Kalendas Aprilis, feria quinta, illi milites ex Ostkercka ex nomine inscriptos pergameno, sese et plures alios transmiserunt consuli Willelmo in Ipra, et exfestucauerunt fidem et hominia, que olim fecerant ipsi eidem consuli.

153. Tertio Kalendas Aprilis, feria sexta, exspectabant Brugenses reditum Danielis et Iwani, qui antea exiuerant suburbium clanculo cum militibus suis. Nam determinauerant ciuibus nostris hunc diem, in quo hominia et securitates facerent Theodorico ex Elsatan, simulque Gendenses et Brugenses et qui cum ipsis coniurauerant. Hec ante feriam sextam anno bissextili, in anno preterito erat feria quarta ante diem Pasche proxima. Eodem die in uespera,  reuersi sunt ad nos in Brugis Iwan et Daniel et Hugo Campus auene. Et relatum est quod Willelmus Iprensis ille captus, libertate donatus fuerit a consule Willelmo Northmannorum. Statim postquam pransi sunt, tam principes quam populus conuenerunt in exitu castri apud Harenas omnes, ibique elegerunt Theodoricum ex Elsatan in consulem totius Flandrie; feceruntque ei hominia Iwan et Daniel in presentia uniuersorum; lexque data est omnibus qui pro traditione comitis Caroli proscripti habebantur, reuertendi in curiam huius nouelli comitis, et, si auderent, secundum iudicia principum et feodatorum terre, si miles erat et ad curiam comitis pertinuisset, excusationem facerent; sin uero, secundum iudicia Scabinorum terre sese quisque  notatus purgaret. Superaddita est a consule, principibus suis et populo terre libertas de statu reipublice et honore terre, meliorandi omnia iura et iudicia et mores et consuetudines ipsorum terram inhabitantium. Et notandum quod in anno preterito ista eadem feria reuersi sunt principes obsidionis ex Atrebato, qui exiuerant a nobis, pro eligendo consule terre secundum regis Lodewici consilium ac preceptum, Iwan et frater eius Baldeuinus ex Alst, Walterus ex Frorerdeslo, et ceteri terre compares, redeuntes ad nos cum alacri animo denuntiauerunt nobis sese cum rege Francie elegisse Willelmum puerum ex Northmannia libere et legitime in comitem et dominum uniuerse terre nostre. Et quod  consule Willelmo cum baronibus suis considente in Ipra in solario quadam, ut consilium acciperet quid facturus foret contra nouiter electum, Theodoricum, consulem Gendensium et Brugensium et complicum eorum solummodo, decidit ipsum solarium in terram, et corruerunt simul confidentes in eo, ita ut unus ipsorum pene casu ipso prefocatus exspirasset.

154. Pridie Kalendas Aprilis Sabbato. Interim clerus et populus reuersi sunt apud Harenas, et super feretrum S. Donatiani iurauit comes, sicut prediximus  et dati sunt inter consulem et clerum et populum obsides, Iwan et Daniel, illa omnia consulem adimplere et scienter non fraudare que iurauerit. Deinde Gendenses fidelitatem iurabant, et deinde Brugenses consuli et hominia fecerunt. Eodem die Lambertus ex Reddenburg uenit Brugas, ut se a traditione excusaret. Kal. Aprilis, Dominica Letare Ierusalem, in medio Quadragesime, Theodoricus susceptus est in consulem, et cum processione in ecclesia S. Donatiani in Brugis, et more predecessorum suorum comitum ascendit, et pransus est in aula et domo comitum et per totum diem Brugenses nostri elaborabant pro introducendo castellano Geruasio quem fideliter dilexerant. Erant tamen aliqui Brugensium, homines quidem eiusdem Geruasii, qui  nequiter agebant contra, seorsum inito consilio cum quodam Waltero genero Haketti castellani, quem superponere Geruasio moliebantur.

155. Quarto Nonas Aprilis, que feria in preterito anno erat Sabbatum sanctum Pasche, modo uero feria secunda, introiuit Geruasius castellanus in castrum Brugarum ad consulem Theodoricum in multitudine militum suorum et Burgensium, qui fideliter ipsum dilexerant, stansque coram uniuersis ait: »Domine comes Theodorice si Deus hanc gratiam contulisset nobis et patrie, ut uos statim post mortem domini nostri et nepotis uestri Caroli presentem habuissemus, neminem in comitatum preter uos suscepissemus. Notum ergo facio omnibus, quod a consule Willelmo prorsus discesserim; hominium  et fidem et securitatem, quam hactenus sibi seruauerim, reiecerim, eo quod pares terre et omnis populus illum condemnauerint sine lege, sine fide, sine iustitia Dei et hominum adhuc in terra errantem. uosque heredem naturalem et dominum terre iustum, cum honore et dilectione susceperint. uolo ergo hominium et fidem uobis facere, sicut domino naturali terre, et de cuius conditione nos sumus, officium et feoda, que a predecessoribus uestris hactenus tenui, a uobis recipere uolo. Si quis uero uicecomitatum contra me impetit, ex parte Haketti, qui ante me castellanus proxime fuit, in presentia uestra et parium terre satisfacturus presto ero.« Sicque finita oratione factus est homo Theodorici  consulis, deinde per reliquum diem fecerunt hominia consuli, omnes qui feodati fore debuerant in comitatu et per aliquos dies deinceps. Statim pacem ipse consul componere festinabat in omni comitatu suo inter illos qui hactenus in inuicem discordias et lites grauesque pugnas exercuerant

156. Octauo Idus Aprilis, feria sexta, Lambertus ex Reddenburg ferro ignito purgabat se in presentia comitis Theodorici a traditione et morte domini Caroli consulis: Daniel et Iwan non interfuerunt.

157. Quinto Idus Aprilis, feria secunda, quidam Iprensium uenerant coram consule Theodorico in lobio domus sue in Brugis, denuntiantes quod idem  comes in auxilium ueniret ciuibus Iprensibus, ea conditione, ut si ciues consulem Willelmum ab Ipra expellerent, statim die altero comes Theodoricus in auxilium ciuium eorumdem intraret ad ipsos.

158. Quarto Idus Aprilis, feria tertia, consul Theodoricus cum feodatis suis et Burgensibus Brugensium excursum fecit uersus hostes suos, qui in Oldenburg et Gistella consederant, et quia undique premuniti erant fortiter ad resistendum, comes cum ciuibus in media uia rediit. Eodem die misit rex Francie litteras huiusmodi ciuibus nostris: »uolo, ut in Dominica Palmarum octo uiros discretos a uobis mihi in Atrebato transmittatis, de singulis quidem castris Flandrie totidem sapientiores euocabo: coram quibus et uniuersis baronibus meis  retractare uelim rationabiliter, quid sit questionis et pugne inter uos et comitem uestrum Willelmum, et statim laborabo pro pacis conformatione inter uos et ipsum. Si quis de ciuibus non ausit uenire ad me, conductum secure prebebo ueniendi et redeundi.« Statim ciues super remittendis litteris rationis et consilii studium inierunt, dicentes: Quia rex iurauerat ante susceptionem Willelmi comitis, nullam cemptionem uel pretium se uelle et debere accipere pro electione consulis eiusdem, et postmodum mille marcas pro pretio et cemptione aperte susceperit, periurus est. Item quidquid ciuibus in telonio condonauit et quidquid super hoc simul cum rege iurauit se inuiolabiliter conseruaturum, uiolenter fregit. Et cum obsides dedisset, ipse comes pro  confirmatione omnium eorum que ciuibus condonauerat et dederat, ipsos fefellit obsides. Igitur cum tandem apud Ipram diem nobis determinasset et paribus terre, ut se componeret nobiscum, sicut omnes sciunt terre incole, armata manu predictum castrum anticipauit, ut uiolenter nobiscum ageret, et ad quidquid uellet nos constringeret. Itaque sine ratione, sine lege Dei et hominum, nos in terra hac clausit, ne negotiari possemus; imo quidquid hactenus possedimus, sine lucro, sine negotiatione. sine acquisitione rerum consumpsimus. Unde iustam habemus rationem expellendi illum a terra. Nunc ergo iustiorem terre heredem in consulem nobis elegimus, filium sororis  consulis Caroli, uirum  fidelem et prudentem, secundum morem terre sublimatum, fide et hominio nostro stabilitum, naturam et mores et facta predecessorum suorum digne imitantem. Notum igitur facimus uniuersis, tam regi quam ipsius principibus, simulque presentibus et successoribus nostris, quod nichil pertinet ad regem Francie de electione uel positione comitis Flandrie . . . .  sine herede aut cum herede obiisse, terre compares et ciues proximum comitatus heredem eligendi habent potestatem, et in ipso comitatu sublimandi possident libertatem. Pro iure ergo terrarum, quas in feodum tenuerat a rege, cum obierit consul, pro eodem feodo dabit successor comitis  armaturam tantummodo regi. Nihil ulterius debet consul terre Flandrie regi Francie, neque rex habet rationem aliquam ut potestatiue seu per cemptionem seu per pretium nobis superponat consulem, aut aliquem preferat. Sed quia rex et comites Flandrie cognationis natura hactenus coniuncti stabant, eo respectu milites et proceres et ciues Flandrie assensum regi prebuerant de eligendo et ponendo illo Willelmo sibi in consulem. Sed aliud est prorsus quod ex cognatione debetur, aliud uero quod antiqua predecessorum Flandrie consulum traditione ad iustitie examinatur instituta.

159. Tertio Idus Aprilis, feria quarta Leonis pape, nepotes Thancmari cucurrerunt super Brugenses apud Harenas, euocantes et allicientes ciues adhuc  impransos et comitem Theodoricum et suos milites ad militias faciendas. Igitur campanas custodes templorum, et milites lituos pulsantes, fugabant eos procul a Brugis. Subsequenter uero expeditiores militum nostrorum et ciuium ascenderunt iterum aduersus hostes suos in Gistella, et cegerunt quosdam, ut leti fuissent, si forte liceret eis hominia facere comiti nostro Theodorico, et super hoc obsides dare, ne unquam fraudem sibi facerent.

160. Nono Kalendas Maii, feria secunda, post Dominicam Pasche, comes noster Theodoricus equitabat ad Insulas et uicinias illas obtinuit. Interim Lambertus ex Wingihina cum paucis militibus excursum fecit contra Brugas, et simul cum illo nepotes Thancmari, incenderunt domum Fromoldi iunioris notarii  comitis, que domus defensabiliter steterat in Berenhem. At consul Willelmus ad regem Francie ascenderat eadem tempestate apud compendium, qui locus est in Francia, quatenus a rege acciperet consilium et auxilium, quomodo Flandriam obtineret. Episcopo nostro Simoni Nouiomensis sedis libere reddidit duodecim altaria, que in feodum acceperat, ut aduocatus et defensor staret ecclesiarum Dei, que in Flandria sunt, eo tenore quatenus episcopus banno et excommunicationis uerbo damnaret omnes, quicunque Flandrensibus terre ciues suscepissent consulem Theodoricum, et ad potentiam consulatus promouerent, atque comiti Willelmo uiolenter et sine iudicio superposuissent. Hoc ergo pacto episcopus  misit litteras in Gandauum, et suspendit inibi ecclesias a diuino officio.

161. Pridie Kalendas Maii, feria secunda, Lambertus ex Reddenburg, qui sub nota traditionis fuerat, usque dum satisfecisset comiti Theodorico per igniti ferri examen, in Ostburc obsederat inimicos suos in ualidissima manu. Etenim asciuerat sibi ex insulis maris circumquaque homines et amicos cognatosque suos fere tria millia. At contra illum illi ex Reddenburg collegerant et peditum et equitum manum ualidam. Cum igitur utrinque accessissent illi ad obsidendum et isti ad liberandum obsessos, interuenit nuntius comitis Theodorici scilicet castellanus Geruasius, uolens differre bellum, quousque comitis in presentia pacificarentur. Sed quia pertinaces  fuerant Lambertus et sui ad occidendos obsessos; noluerunt aliquo modo differre, quin obsessos percuterent. Igitur dum insultum tot millia facerent, et obsessi egregie sese defensarent, ex improuiso illi milites ex Reddenburg, qui in auxilium obsessorum in alia domo euentum belli exspectauerant, armati equis et pedibus alii et alii, tamen respectu obsidentium pauci, prosiliebant. Statimque strepitum et clamores infinitos in era mouentes illi qui prosilierant, perterritos et prorsus attonitos reddiderunt obsidionem facientes, in tantum ut fugam inirent, et clypeis et armis abiectis, ad cursitandum in fuga sese succingerent. Tunc illi prius obsessi in armorum uirtute egressi, simulque et illi ex Reddenburg a tergo persequentes eos, qui sese fuge dederant,  omnium inimicorum illorum capitales et duces truncabant. Ceterum de peditibus quos uoluerunt, enecabant. Sed et uulneratorum infinitus erat numerus et occisorum liberorum uirorum numerus erat

162. In hac ergo pugna notandum, quia Lambertus ille, qui nuper excusauerat se ferro ignito, non tradidisse Carolum consulem, modo occisus est. Nam quandiu erga Deum humiliter egit, Deus illi, quod in Domini sui morte egerat, indulsit. Igitur post liberationem igniti examinis, cum isdem Lambertus et sui sine aliquo respectu misericordie superbe cum tribus millibus paucos obsedisset, et eis obstinatus quantum in se erat non parceret, nec propter Deum nec propter sacramentum iurandi, quod comiti Theodorico fecerat ut nullam in propria uel suorum  persona seditionem moueret, uoluisset pugnam et stragem obsessorum differre; merebatur ipse occidi, oblitus misericordie Dei et dispensationis, qua eum reseruauerat uite, cum omnibus occidendus uideretur, si tamen dignos penitentie fructus, sicut promiserat Deo et Ecclesie institisset. Cum enim seruus humiliter agit cum Domino pro suo reatu, Dominus indulget seruo secundum legem penitentie agenti. Cum uero homo iuste agens, in alium hominem peruerse egerit, et Deus iudex inter utrosque asciscitur, fidem iuste agentis Deus iuuat, iniustum hominem a causa prosternens, et in obstinatione sua confundens. Unde fit ut in bello alter iniquus prosternatur; in iudicio aque uel ferri iniquus penitens tamen non cadat. Notandum uero quod isti occisi  in Ostburg, primitus consilio et dolis suis Theodoricum comitem in Gandauo et Brugis prestituerunt et Willelmo comiti supposuerunt. Et quamuis Theodoricus heres sit naturalis Flandrie et iustus comes et pius, Willelmus uero comes Flandrie sit inhonestus et ciuium terre persecutor, tamen non iuste consuluerunt ii qui nunc miserabiliter iacent occisi, nec a traditione domini sui poterunt dici innocentes, quorum consilio et uiolentia doli adhuc comes Willelmus erat in terra sua Flandrensi.



CAPUT XXI. Pugne et irruptiones bellice inter Guillielmum Northmannum et Theodoricum Alsatium.

163. Sexto Nonas Maii, in nocte ferie quarte, illi,  qui in Gandauo in domo comitis a ciuibus illis adhuc obsessi tenebantur, eo quod in parte Willelmi consulis persisterent, exierunt, et platearum domos plurimas incenderunt. Cumque ciues pro ignis destructione laborarent, securibus exciderunt iactatoria ingenia, scilicet mangunellas  , quibus lapideam domum et turrim, in qua degebant obsessi, prosternerent. Eodem die, scilicet quarta feria Geruasius castellanus Brugensis cum militibus obsidere uoluit in Wingchina in parte comitis Willelmi agentes. At illi strenui milites occurrerunt Geruasio, et ipsum illum uulnerauerunt, et de armigeris duos ceperunt, equos et palefridos lucrati sunt.

164. Tertio igitur in Nonis Maii, Sabbato reuoluto anno, instabat dies anniuersarius omnium illorum  qui de turri precipitati erant pro morte Caroli comitis. Et notandum quod in hac eadem septimana occisi sunt in Ostburch Lambertus filius Ledewif et cum ipso plures, quorum consilio et traditione Theodoricus Flandrie superpositus uiolenter est Willelmo Northmannensi. In hac eadem hebdomade satagebat rex Francie in pridie Nonas Maii, Dominica Misericordia Domini, conuocare archiepiscopos, episcopos et omnes synodales personas in clero et abbates et discretissimos, tam in clero quam in populo, comites et barones ceterosque principes, ut ad se in Atrebatum conuenirent, habiturus consilium de istis duobus consulibus, quem eorum cum regia potentia expelleret, aut quem stabiliret. Quo tempore Theodoricus in Insulis et Willelmus errabat  in Ipra. Tota uero terra in periculis agitabatur, in rapinis, incendiis, traditionibus, dolis, ita ut nemo discretus uiueret securus. Igitur utrobique exspectabant, quod consilium, aut que sententia daretur in curia et conuentu tot prudentum et discretorum uirorum, et que pericula in futuro timerent, cum omnia pericula sibi superuentura timerent. Et notandum quod omnes fere, quibus terra Flandrensis prohibita erat propter traditionem Caroli consulis, et hoc secundum iudicia principum et baronum terre, hoc tempore reuersi sunt in terram hac simulatione et dolo, ut si quis esset, qui eos auderet interpellare de traditione, ipsi interpellati responderent secundum uel quod miles erat in curia comitis, uel  secundum quod inferioris conditionis coram scabinis et iudicibus terre. Igitur adhuc nullus interpellatus est nec respondit.

165. Et memorandum quod cum iam primo comes Theodoricus in Insulas conscendisset, quedam incantatrix occurrit illi descendens in aquam illam, quam comes transiturus erat per pontem iuxta incarminatricem. At illa conspersit consulem aquis. Igitur, ut aiunt, comes Theodoricus languebat in corde et uisceribus, ita ut comestionem et potum fastidiret. Cumque milites eius indoluissent super eo, ceperunt incantatricem, et ligatis manibus et  pedibus, stipulis et straminibus succensis impositam combusserunt. Ab illo ergo tempore usque in septimum Idus Maii, Cono ex Frorerdeslo in Winendala, et illi qui in Winchina cum Lamberto arma ferebant contra comitem Theodoricum et suos, non desistebant depredari uillas circa se et rusticos, simulque cum rebus ipsorum uiolenter auferre. At Brugenses fossatis nouis circumdederunt se, uigiliis et insidiis suis et suorum militum sese defensabant. Quo tempestate uilla Orscamp depredata est prorsus a militibus Willelmi consulis.

166. Pridie Idus Maii, feria secunda, Brugenses impetebant illos in Winchina, et uulnerati sunt utrinque plurimi et mortui quidam. Non tamen oppidum illorum obsessorum destructum est.

 167. In Idibus Maii, feria tertia, Willelmus comes, collectis militibus suis, inuasit preconem in Orscamp, et fugauit illum in ecclesiam eiusdem ruris, et clausum intus obsedit eum, appositisque ad fores templi ignibus ipsas fores conflagrauit. Interim burgenses nostri occurrerunt ei armati in Orscamp, et cum perspexissent et consulem et milites eius et flammas ignium in templo, perterriti fugerunt et plures capti sunt eodem die. Cum ergo in fugando et in persequendo ciues nostros comes excurreret, preco ex Orscamp cum paucis e templo prosiliebat, et euasit periculum ignis, et captus est unus militum, qui in euasione eadem exiuerat a templo; Burgenses uero nostri fugerunt timore et pauore perterriti, simulque quia conscii erant sibi,  quod eumdem comitem Willelmum iniuste expulerant et tradiderant; et quidam eorum in furnos campestres latuerunt, de quibus exstracti, captiui sunt abducti.

168. Duodecimo Kalendas Iulii, feria secunda, fama retulit ex Lens, regem Francie fugisse ab Insulis, ubi comitem nostrum Theodoricum obsederat per quator dies. Eadem tempestate Gendenses euiscerauerant quamdam incantatricem, et stomachum eius circumferebant circa uillam suam.

169. Quarto Kalendas Iunii, feria tertia, comes Willelmus, collecta maxima manu militum et peditum, inuasit Brugas, et usque in portis et cingulis et infra fossata nostra insultum impetuose et animose  inferebat. Utrobique alii interfecti, alii perplures sunt uulnerati. Tandem in uespera reuersus est apud Iadbeca  .

170. Tertio Kalendas Iunii, feria quarta, comes Willelmus rapuit iterum apud Orscamp rusticos et milites cum armatis, et uiolenter abduxit apud Winendala et Oldenburg.

171. Pridie Kalendas Iunii, in die Ascensionis Domini, ex Oldenburg misit quemdam monachum, nomine Basilium, comes Willelmus precipiens notario suo Basilio, ut ad se festinaret, eo quod in presentiam suam berquarii et custodes curtium et  reddituum suorum rationem debitorum suorum reddituri uenissent. Igitur monachus ille detentus est in Brugis per Iwanum, et Geruasium castellanum et Arnoldum nepotem Caroli consulis, qui priore die a Bruburg uenerat Brugas. Eodem tempore comes Willelmus Oldemburg circumsepiri et fossatis firmari precepit, ubi se et suos recipere ordinauerat. Igitur nemo ruricola circa nos securus erat, sed cum omni supellectile sua, aut ad nemora subterfugerat et latitabat, aut infra Brugas ascendit, uix ibidem uite sue aut rerum securus.

172. Quarto Idus Iunii, Dominica sancta Pentecostes, comes Theodoricus uenit Brugas, conquisitis circumadiacentiis uillarum circa Gandauum, et in maximo gaudio susceptus est a nostris.

 173. Tertio Idus Iunii, feria secunda, milites et latrunculi quidam, qui erant in parte Willelmi consulis, ex Iadbeca prodibant, et quasi speciem pacis ferrent, cum milite quodam ex nostra parte manente, sermones et salutationes conferebant. Huius ergo equitis nostri domus defensabilis et firmissima stabat: in quam omnes circummanentes, et plures ex ciuibus Brugensibus res suas comportauerant, quas ibidem tutius saluarent. Interceperunt ergo equitem illum in curte sua secure uagantem, et traditum uulneribus interfecerunt, et domum, eodem expulso equite, uiolenter obtinuerunt. Statim comes Theodoricus letus cum innumera multitudine aduolans obsedit eos, cegitque eos obsessos ut sese redderent. Quos tamen saluis membris abire dimisit,  et equitem dominumque illius domus bene in propria domo restituit, feria tertia scilicet, pridie Idus Iunii.

174. Eodem pridie Idus Iunii, audientes milites consulis Willelmi, qui in Oldenburg, et Iadbeca, et Straten iacuerant, ut insidias pararent nostro comiti Theodorico et nostris, quod cum tota potentia sua obsidionem Theodoricus fecisset extra in remotis uillis a Brugis, accurrentes circa sexaginta precursores, incenderunt domum uicinam castro Brugensi, allicere uolentes ciues nostros, quos fortassis sic caperent. Magis uero ideo nos impetebant, ut Theodoricum consulem per ignis fumum et flammas ab obsidione reuocarent. Igitur castellanus Geruasius cum militibus occurrens ad insultum insidiatorum,  cepit duos milites strenuos, Walterum nepotem Thancmari, per quem occasio et causa seditionis et pugne totius originem habuit inter Borsiardum, illum traditorem comitis Caroli, et Thancmarum; cepitque alium cum Waltero militem. Sed isdem Walterus lethaliter uulneratus erat in captione illa. Ciues uero Brugenses manus pre gaudio complosas conferebant, animi exhilarationem non satis sibi inuicem  ostendentes pro tam bono suo successu. Nam tandem post tot mala, post tot predas et domorum incendia, et post tot homicidia in nostro perpetrata, captus est Walterus ille a nostris, qui caput  et principium fuit totius mali terre nostre, pro cuius dolis Carolus consul traditus est; non quod ipse tradidisset, sed hostes suos Borsiardum et suos ad tradendum compulisset. Hec quoque dico secundum sensum uulgi et secundum furorem animi illorum, qui modo captiuum Walterum prefatum suspenderent aut nouo et inaudito mortis fine dissipassent, si comes permisisset. Nam uiso igne iuxta Brugas, comes Theodoricus iam ab obsidione reuertens, cum tota multitudine accurrit, sed ante accursum ipsius capti sunt illi duo et ceteri insidiatores retro  fugati

175. Eodem die Walterus ex Somerengem  et milites et pedites cum eo, qui quidem ex nostra parte militabant, apud Haltras capti sunt. Eodem die Daniel et Iwan apud Ruplemunda super ducem Louanie quinquaginta milites ceperunt. Eodem die miserunt Iprenses secreto litteras Brugensibus, quatenus priuatim et in tuto loco aliquos sapientiores nostros et suos uellent conuenire, et de honore comitatus utiliter agere.

176. Quarto decimo et decimo tertio Kalendas Iulii, comes Theodoricus ascenderat cum comite Frederico  in Gandauum, et collegit sibi infinitum exercitum de Axla et Buchold et Was et confiniis illis; adduxit quoque instrumenta iactatoria,  quibus deiiceret domos defensales et oppida inimicorum suorum. Applicuitque cum graui exercitu ad Tiled  , et obsedit domum Folket militis. Igitur duodecimo Kalendas Iulii, feria quarta, Brugenses occurrerunt comiti cum suo castellano Geruasio et cum infinita Flandrensium multitudine, qui cum ipsis coniurauerant. Consederunt ergo foris nocte sequente circa domum predictam. Igitur comes Willelmus iuxta subsequens exercitum circumspexit, quota foret turba et exercitus qui militem suum obsederant. Nec parum indoluit de iniuria illa, et grassanti arrogantia obsidentium. Elegerat namque Willelmus comes prius emori, quam tantum opprobrium sui sustinere. Igitur undecimo Kalendas Iulii, feria quinta, et die quarto ante festum S.  Ioannis Baptiste, circa mane, in Oldenburg ab abbate illius loci, religioso et prudenti uiro, penitentiam suorum peccatorum deuotus suscepit, et uouit Deo ut deinceps pauperum foret aduocatus et Ecclesiarum Dei. Similiter omnes strenui milites eius uouerunt, circumcisisque crinibus et reiectis uulgaribus indumentis, camisia et lorica, ceteris armis induti sunt, humili uoto apud Deum et fortissimo  zelo progredientes ad bellum, ueneruntque in uertices montis, qui eminebat iuxta exercitum Theoderici consulis; ibique preordinabant sese ad bellum.

177. Fecit ergo Willelmus comes tres turmas equitum, et obtinuit primam suorum aciem, cuius ipse dux primum insultum facere se constituit. Ex aduerso itaque Theodoricus comes similiter ordinauerat acies suas; in quarum una ipse et Geruasius castellanus capita erant, in altera comes Fredericus; curtatisque hastis utrinque paulatim sese aggressi sunt in uirtute haste et gladii, cecideruntque infiniti. Cominus pugnabant, non aliter quam morti se offerrent, in media arma inimicorum corruebant. Ante quidem sese preiudicauerant mori in bello,  quam a comitatu expelli. In agressu enim primo Daniel, qui caput erat militie Theodorici consulis, uolebat se inferre cuneis Willelmi consulis, ibique deiectus est comes Fredericus, et contra illum uinctus Riquartus ex Woldman in priore uinctura: plures quippe et infinite fiebant in inuicem uincture. Tandem gladiis contendebant.

178. At pars et cuneus ille, in quo Willelmus comes pugnabat, deficere incipiens, retro in fugam se conuertit, quam Daniel persequebatur cum suis. Cumque utrinque laborarent, illi in fugiendo, illi in persequendo, secunda pars cuneorum Willelmi consulis, que ad insidiandum latebat, prosiluit in aduersas facies Danielis et suorum; et, quia recenti uirtute  et unanimi consensu exhortati fuerant et instructi ad bellum, in nullo hesitantes, hastis et gladiis persecutores illos interruperunt. Tunc comes Willelmus a fuga uelociter resiliens, sese cum suis recepit, unoque cursu et animo uirili ac robore corporum suorum crudelitati armorum et dispersioni inimicorum insistebat. Igitur uniuersi qui cum consule Theodorico pericula belli sibi imminere preuiderant, in diuersa armis disiectis, nudique prorsus fugerunt: adeo ut cum comite suo preter decem milites nulli commanerent. Willelmus quidem comes et sui loricas proiicientes, leuiores equis insidentes, tunc tandem uictorie sue fructum consecuti, hostes alios occiderunt, alios ceperunt.

179. Circa mediam noctem ad Brugas rediit comes  Theodoricus: ceterum quo Willelmus comes redierit, non audiuimus. Tunc nostri loci coniuges uiros suos, filii patres, serui et ancille dominos suos perditos deflebant, casum et infortunium belli perquirentes, tota nocte et deinceps fletibus et suspiriis languebant. Summo diliculo igitur cum exirent nostri ad mortuos suos, iterum a militibus Willelmi capti sunt. Tam grauis persecutio et multiplex captiuitas nostrorum nunquam audita est contigisse in nostris partibus ante hoc facinus belli. Infinita uero pecunia data est pro captiuatis nostris redimendis Willelmo comiti et suis, et sic quodammodo iterum terra nostra depredata. Tandem audientes nostrates, quod Willelmus comes ante ingressum belli se  Deo humiliter subiecisset, penitentie remedium insumpsisset, crines et superfluas uestes ipse et omnes sui truncassent post belli infortunia sua, ciues nostri simul cum suo consule Theodorico crines et uestes circumciderunt, et ipsi quoque presbyteri nostri ad exemplum inimicorum tandem penitentiam predicauerunt, et post tot damna, spolia et captiuitates in nostros peractas indixerunt ieiunium uniuersale, et ferebant cruces et scrinia sanctorum in ecclesiam B. Marie in Brugis, ibique excommunicauerunt omnes sacerdotes Brugenses ex nomine Willelmum comitem Northmannum, Thancrannus decanus, Eggardus, Sigebodo, Heribertus, Fromoldus senior, Theodoricus presbyteri, feceruntque uouera consulem Theodoricum coram uniuersis, quod si  aliqui ex Iprensibus sese ad ipsum conuerterent, misericorditer eos susciperet, siue de omni comitatu, quicunque se conuerterent similiter ad ipsum, non exheredaret eos.

180. Octauo Kalendas Iulii, Dominica, in die S. Ioannis Baptiste, in ecclesia B. Marie crucifixus, qui stabat in pauimento ad adorandum fidelibus, per seipsum et Dei uirtute a loco in quo firmiter fixus steterat, sursum leuatus decidisset in pauimentum, nisi quidam custodum ecclesie casum manibus preripuisset. Qui quidem custos iterum solito loco infixit crucifixum illum, et cum abiisset, iterum sicut primitus, ab infixione leuatur et ruere ceperat idem crucifixus. Tunc omnes, qui ad adorandum stabant accurrentes, iterum infixerunt, putantes casum illum  euenisse ex incuria infigentis. Sed circumquaque conspectantes, incuriam nullam hoc fecisse probauerunt.

181. Quarto Nonas Iulii mensis, feria quarta, in translatione Martini episcopi Turonensis Ecclesie, obsedit comes Willelmus Northmannensis cum graui exercitu domum magni preconis in uilla Orscamp, adducens instrumenta iactatoria, magnellam et pyrrira, quibus deiiceret domum prefatam. Sed Theodoricus comes cum ciuibus Brugensibus et Flandrigenis circa Brugas et infra fossata et sepes eiusdem domus, simulque Arnoldus Wineth, sese opposuerunt, utrumque uero exercitum fluuius diuiserat, qui domum illam predictam orientem uersus muniebat.  At ox illa parte in qua Willelmus insultum fecit, domus illa sepibus et fossatis firma fuit. Multi igitur in aggressu belli et pugne in inuicem, utrinque mortui seu uulnerati sunt, sed domus et fossata et sepes eius firmiter perstiterunt. Tandem turrim ex una et turrim ex altera parte oppositam erexerunt, quibus conscensis acriori modo pugnauerunt. Tunc exercitus Willelmi eo quod uentus ex occidente duriter perflaret oppositum sibi hostium cuneum, comportari iussit undecunque fenum, herbam, tecta domorum, fruteta et omnem materiam, que subministraret impletionem fossatorum, ut sic intrarent ad hostes oppositos. At illi de intus ignem pice et uncto ueteri et cera leuius ardentem machine iniecerunt, et ita igne consumptum est quidquid coniectum fuit.  Eiusdem quidem machine ardentis fumus uentorum stridore agitatus, in oculos irruit eorum, qui ignem iniecerant ab intrinsecus; hastis et telis et sagittis multi occubuerunt infecti. Sedit igitur Willelmus ille sex dies in obsidione illa; in quibus diebus tot militias, tot tornationes exercitabant milites utriusque exercitus. Nam cum fluuius profundus esset inter utrumque hostem, querebant omni tempore obsidionis milites Willelmi uada et transitus fluuii, quibus transire non differebant, auidi pugne et belli, utpote illi, qui fortiores armis et numerosiores erant multitudine. Sexto ergo die, qui erat septimo Idus Iulii, feria secunda, circa uesperam, uidens Willelmus quod nichil proficeret in obsidione domus illius, transire iussit milites quadringentos per uada fluuii,  et combusserunt domum Ansboldi militis et domos fratris et sororum eius. Tunc exercitus eius recessit; at nostri fugerunt in Brugas, et uicini, qui circa nos commanebant, cum omni supellectili sua et pecudibus fugientes, intrauerunt ad nos in Brugas, tremore et pauore attoniti, noctemque illam insomnem duxerunt. Eadem die monachi S. Trudonis et eorumdem cellula iuxta Orscamp sita, prorsus depredata est, ut nec libri uel calix sacrificii ibidem remaneret.

182. Notandum quidem quod nullus sapientum inter nostros Brugenses ausus erat uera profiteri de casu et infortunio et fuga nostra. Quicunque enim aliquid ueritatis profitebatur, illum traditorem loci  nostri et fautorem Willelmi consulis deturpabant, mortemque subito minati sunt. Nec mirum, quia Deus obstinabat corda eorum, ne omnem ueritatem uellent audire. Tamen cruces et processiones per ecclesias a clero delatas subsequentes, magis Deum ad iram, quam ad placationem prouocauerunt; quia in obstinatione animi, in malis et in superbia et pugna contra potestatem a Deo ipsis prelatam erexerant. Omni quidem potestati omnis anima debet esse subdita, sicut ait Apostolus . Igitur si in loco illo, unde pessime traditiones emerserant, infortunia contingerent, bella, seditiones, homicidia, opprobria sempiterna totius Flandrie, nonne iure idem locus debetur omnibus malis? Et si Ecclesia fratrum patitur, que in Brugis est, nonne  merito, quia prepositus eiusdem Ecclesie causam malorum intulit? Et, quamuis nemo auderet annuntiare bannum, et anathema archiepiscopi nostri et episcopi ceterorumque suffraganeorum episcoporum eius, audiuimus et cognouimus quidem uere, et nos fuisse merito in banno positos, et in prohibitione diuini officii, eo quod superposueramus comitem comiti, et infinitas mortes per hoc intulimus uniuersis. Presbyteri nostri et clerus nostri loci preparauerunt sese ad pugnam cum populo et turba, male illius memores quod starent quasi murus pro domo Isrel.

 183. Quarto Idus Iulii, feria quarta, in translatione Benedicti abbatis, Christianus de Gistela et fratres Walteri Pennati mendacii uenerunt Brugas per conductum Danielis. Et posuit Christianus filium suum in obsidem, et fratres prefati duo remansesunt obsides, pro Waltero fratre suo compediti in domo comitis, que est in Brugis. Ferebant igitur secum Christianus et milites eius Walterum illum, donec uiderent, si aut conualeret aut moreretur, utpote illum qui uulneratus ad mortem languebat.



CAPUT XXII. Mors Guilielmi Northmanni. Regimen pacificum Theodorici.

184. Quarto Idus Iulii, feria quinta, dux Louanie obsedit Alst  cum graui exercitu, et uenit sibi  in auxilium comes Flandriarum Willelmus cum quadringentis militibus. Interim apud Brugenses multa mendacia uolitabant de negotio obsidionis prefate

185. Contigit interim quod in Brugis molendinum aquis immersum undique dilapsumque destrueretur, et aqua, que ad plagam meridiei munierat castrum et suburbium Brugense, in loco, quo molendinum concluserat aquas, elaberetur fere tota. Inde commoti ciues accurrebant, et fimo, lignis, terra aquas effluentes obstruebant. Imputabant igitur suffossionem molendini factam fuisse furtiue ab inimicis suis, eo quod ita post defluxum aquarum, castrum et suburbium ipsorum ad ingressum pateret hostibus.  Multi aderant diuinatores et laici et sacerdotes, qui adulabantur ciuibus nostris, predicentes eis, quecunque sciebant ciues uoluisse audire. Si quis uero sapiens de negotio obsidionis, aut de loci et ciuium periculis imminentibus uerum profitebatur, uilissima repulsa impetitus ab ipsis obmutuit. Adhuc uero languebant ciues nostri in extorquendo pecuniam ab inuicem, quam comiti Theodorico transmitterent in expeditionem obsidionis prefate. Similiter illi ex Gend laborabant. Erantque in Alst obsessi Iwan et Daniel, et comes Theodoricus cum forti milite, satisque in bello probato.

186. Octauo Kalendas Augusti, feria quarta, in die S. Christophori reductus est Walterus Pennatum mendacium in captiuitatem in Brugis; et redditi  sunt obsides, qui pro eo dati et usque ad id temporis obseruati fuerant.

187. Sexto Kalendas Augusti, sexta feria, post transfigurationem Domini in monte Thabor, dignabatur dominus sue preuisionis et nostre simul persecutionis ponere in hac seditione quodammodo finem, quia comes Willelmus Northmannus, dum in assultu prefate obsidionis se pretulisset hostibus penes castrum Alst, deiectus ab equo, dum sese in pedes recepisset et manum dexteram ad oras armorum deduceret, quidam peditum ab hostibus prosiliens, lancea eamdem dexteram consulis in  palma perfigens, medium brachii, quod adiunctum manui coheserat, perfodit et lethali uulnere infecit. Quem milites sui collegerunt, utpote dominum suum miserando occasu morientem, ac per totum illum diem mortem celando inimicis, sine planctu et eiulatu, uoces et clamores dolorum compresserant tanto acriori mentis angustiati confusione. Dux igitur Louanie querere satagebat, ut se et suos componeret cum comite nostro Theodorico, et totius discordie in inuicem habite, causas in iudicio Iwan et Danielis et regis Anglie commendauit. Concessione ergo compositionis utrinque laudata, dum rogabat comitem nostrum Theodoricum, ut ducatum preberet consuli Willelmo reuertendi cum suis pacifice ab obsidione; cumque omnem comes Theodoricus  duci super hoc assensum prestitisset, ait dux: »Ecce, quem in tantum uirtus tua persequitur hostem, Willelmus comes e uulnere lethali exspirauit.« Igitur prosiluit unusquisque utrinque alius ad deflendum tanti et tam precipui militis occasum, alius ad excitandum hostes in exsultandum, alius ad denuntiandum his qui domi remanserant; ut sibi precauti rerum suarum non nisi uigilanter et preconsiderati agerent. uolitabat enim undique rumor et fama mortis principis illius, et qui in fide et securitate eiusdem consulis decertauerant, ad tutiora loca sese conferebant. Tunc cum planctu infinito et clangore excelso corpus militis strenui feretris impositum ad S. Audomarum humandum transtulerunt.

 188. Ceterum Theodoricus comes inimicos suos persequebatur ubique, et conflagratione ignis eos uastauit, captiuauit, disperdidit, nisi qui gratiam eius ante conflagrationem ipsam, aut pecunia, aut aliter conquisierant. Ascendit igitur Theodoricus comes apud Ipram quarto Kalendas Augusti, Dominica, cum infinito militum auxilio et obtinuit Ipram. Ciues uero Brugenses et milites et solidarii eorum exierunt, et depredati sunt uillam Rideuorda, et domos combusserunt. Igitur Lambertus ex Rideuorda et Lambertus ex Winchina, aliqui ex Folketh et Tileth  , et plures alii de confiniis nostris, qui in auxilio consulis Willelmi certauerant, sese in oppido Winendala receperunt. Illi quoque qui in Ipra ciues  in parte constiterant Willelmi, cum Isaac  apud Formesela sese contra comitem Theodoricum firmauerunt; ubi exercitata est militia maxima. Et notandum quod cum in tantis periculis Brugensium locus fuisset, ut ciues nullo consilio sibi posse, nisi a solo Deo, mederi credidissent, et ideo cordis sacrificio Deum placassent, dispensatione solita Deus subuenit ipsis. Nam consulem Willelmum gladio sui iudicii enecauit, sed illo quippe modo, ut non in propria sed in aliene pugne causa, scilicet ducis illius, cuius in auxilio militabat, emoreretur. Proinde nos Brugenses a morte illius innoxii deputabamur;  quoniam quidem nemo e nostris ipsi intulerat mortem, imo eodem tempore quo functus est a uita nos timebamus illum procul dubio ad nos obsidendos futurum. Illi etiam ex Ostkercka milites qui de consilio comitis Theodorici et nostro pendebant, eadem die qua obiit consul Willelmus, improperabant nobis, quod traditores fuissemus et recesserunt a nobis. Interea apud Brugas nuntius uenit, qui mortem denuntiaret Willelmi consulis. Quo audito ciues et omnes nostrates Deo referebant gratias pro tanta liberatione sua et rerum suarum.

189. Igitur mirabilis dispensatio Dei, que hoc modo principem illum mori dispensauit, ut in ducis prefati obsidentis Alst auxilio obiret extra consulatum nostrum. Et quanquam contra nostrum comitem  et nostrates in parte pugnaret, non fuit quidem alicuius alterius causa illius pugne et obsidionis quam ducis. Et licet Willelmus comes libenter quacunque occasione nostrates impugnaret et ideo in auxilium ducis maxime conscendisset, eius pugna aut eius mors ibidem a Deo prefixa, non imputabatur nisi duci. Ducis enim miles in hoc fuerat, nec ibidem pro comitatu primo, sed pro salute et honore ducis uelut alius quislibet solidarius, mortuus est. Contendunt aliqui quod nostrates, postquam expulerant Willelmum consulem, superopposuerunt ei Theodoricum comitem et eumdem argento et consilio et omni facultate tam consilii quam pecunie, undique confirmatum in castris et omnibus locis, in quibus preuenire poterant, Willemo illi opposuerunt ad resistendum.  Illo enim modo non potuerunt innocentes a morte illius probari. Alii dicunt ducem impetisse Theodoricum quia presciebat, si ipse Theodoricus forte regnaret et persisteret in consulatu Flandrensi, multa mala posset in posterum inferre sibi et fortassis a ducatu expelleret, aut saltem dotem illam, pro qua comes Theodoricus satagebat ducem coram imperatore appellare, uiolenter auferret. Comes Willelmus pro consimili causa in predicta ducis obsidione impugnabat comitem Theodoricum, quia sciebat hunc emolliri, quo astu a consulatu expellere ipsum potuisset; attamen sibi iniuste et traditiose sciebat illum Theodoricum sibi superpositum fuisse, et ideo utrique poterant rationabiliter et comes  Willelmus pro causa ducis et pro propria iniuria ibidem recte occubuisse, et comes Theodoricus pro dote a duce expostulata iuste et pro comitatu oblique tradito, ibidem restitisse duci et Willelmo comiti.

190. Queratur ergo cum per mortem alterius Deus pacem uellet restituere patrie, cur magis dispensauit, ut moreretur Willelmus comes, qui iustiorem causam regendi terram obtinuit, et quare non citius mortuus fuit Theodoricus comes, qui iniuste superpositus uidebatur, aut qua iustitia Deus concessit ei consulatum, qui uiolenter arripuit dignitatem?  Si igitur neuter eorum bene suscepit comitatum, iure utrique erat auferendus. Attamen quia iure hereditario Theodorico consuli pertinebat comitatus iure eum possidet. Et si iniuste uideatur arripuisse, tamen quia olim ante electionem illius Willelmi, qui mortuus est, per litteras directas primatibus Flandrie requisiuerat, quod sibi pertinebat: quanquam et tunc non sit exauditus ab illis, non minus debebat petere et conquirere hereditatem suam, que iniuste sibi ablata est, et alii iniuste a rege Francie uendita. Igitur post tot controuersias preponimus iustiorem causam Theodorico comiti, qui non iniuste dicitur superpositus consuli Willelmo: imo ille comes mortuus ipsi Theodorico iniustissime superpositus est, et per cemptionem ex regis potestate, potestatiue  comes effectus. Igitur illum ex antiqua iustitia Theodoricum uite reseruauit et sue hereditati restituit, illumque morte a consulatu remouit, qui quantumcunque potenter uiueret, totam terram uastaret, omnesque terre incolas ad bellum ciuile prouocaret, legesque Dei et hominum confunderet: quem lege districta Deus, uiam uniuerse carnis ingredi non sine malis meritis suis adiudicauit. Nec enim comes Willelmus de omnibus, que in uita possedit, secum post mortem permanere fatebitur inter umbras, quas ad penalia loca premisit, nisi militie, laudem: bonus enim in militia dicebatur. Igitur tantam iniuriam, quia nulla potestas humana corrigere aut potuit aut noluit, secundum lineam districti examinis sui Deus correxit. Ideoque in homines Flandrie iram et flagella  indignationis sue intulit, quia omnium erat in arbitrio positum ante deliberare, preuidere, et discutere, et summa diligentia perquirere; Deumque contrito corde et pie mentis sacrificio super hoc placare, quem sibi et patrie Dominum prestituerent, et electum amarent et uenerarentur. Quia ergo hoc neglexerunt, eum, quem incaute Dominum susceperunt, tyrannum et uastatorem totiusque mali exactorum perpessi sunt, eumdemque post electionem et susceptionem in consulatu nullam uiam uel mores honestos predecessorum comitum, principes et baiuli  aut consiliarii terre docuerunt; sed ad predam et argutas fallacesque causas instruxerunt, quibus pecunias infinitas super ciues et burgenses terre conquirerent, et quandoque uiolenter extorqueren

 191. Igitur Theodoricus Flandriarum marchio ab illo mortis Willelmi tempore regnauit, et peragratis castris, scilicet Atrebato, Teruannia, S. Audomaro, Insulis, Aria, in quibus locis more bonorum predecessorum suorum uenerabiliter susceptus est a clero et populo et fide et hominio confirmatus, tandem ad reges Francie et Anglie ascendit, suscepturus ab ipsis feoda et donaria regalia. Complacuit ergo sibi utriusque regni scilicet rex Francie et rex Anglie super comite nostro Theodorico, et inuestituras feodorum et beneficiorum, que ab ipsis sanctissimus, et piissimus comes Carolus obtinuerat, gratanter dederunt.





RHYTHMUS ANTIQUUS
Ex ms. Iacobi Sirmundi Soc. Iesu


§ I. Lamentatio de morte B. Caroli comitis Flandrie.

Proh dolor! ducem Flandrie, et defensorem Ecclesie,
Bonum tutorem patrie, et cultorem iustitie,
Traditorum uersutia, impiorum nequitia,
Plena graui inuidia, peremit pro iustitia,
O infelix Flandria! o crudelis, o impia!
Que te cepit dementia? que peruersa nequitia?
Ut ducem tuum sperneres, mortem illius quereres,
Et laqueos pretenderes, protectorem perimeres?
Tu per eum florueras, et decorem indueras,
Primatum obtinueras, multis honore preeras.
Sed quia fornicata es, preuaricatrix facta es,
Et non audenda ausa es, pre ceteris spernenda es.
O infelix! o misera! crudelis et pestifera!
Cur intulisti uulnera, patris fundendo uiscera?
 Cur hoc scelus perpetrasti, pacis iura conturbasti,
Iustitiam uiolasti, patrem tuum iugulasti?
Quid uobis deerat, impii crudelitatis filii,
Tanti sceleris conscii, timoris Dei nescii?
Non aurum, uestes, predia, non equorum subsidia:
Ergo pro multa copia perpetratis flagitia.
O merore plena dies, nostri luctus materies!
 Qua finitur nostra quies, per malignas progenies.
Omni priuanda lumine, tetro fuscanda turbine,
Quo patrie munimine priuatur et regimine.
Impudens luge, Flandria, graui digna miseria,
Tibi manent supplicia mortis inscrutabilia.
Prius eras precipua, modo facta es fatua.
Exigente culpa, tua, strages reddetur mutua.


§ II. Lamentatio alia.

Carole, gemma comitum dux inclyte, flos militum,
Te dolemus immeritum pertulisse interitum.
Cuius prudens modestia, et solers uigilantia,
Sollicite pro patria tuta seruabat omnia.
Te exhorrebant impii, amabant pacis filii,
Bonis locus refugii, malis eras supplicii.
Te luget dulcis Gallia, pro te gemit Burgundia,
Et proxima Britannia, insuper nostra patria.
 Que lacrymarum flumine exuberans sine fine,
Flet uacua regimine, priuata et munimine.
O quam bona constantia, quam constans patientia!
Moritur pro iustitia, per quem constabat patria.
Cum esset in Ecclesia, intentus in psalmodia,
Orans Deum mente pia; emersit cohors impia.
Mox exeruntur gladii, iugulant patrem filii,
Perimuntur innoxii una quatuor socii.
 Iunguntur amore pio, mortis dantur exitio:
Eorum internecio fit Flandrie confusio.
Hic cum duobus filiis pater truncatur gladiis,
Qui eruti ab impiis celi fruuntur gaudiis,
Mox istorum cognatio compatiens exitio,
Luget, gemit corde pio, ut exigit conditio.
Cesset amodo luere, studeat preces fundere,
Constat animas querere, iuuari precum munere.
Pia Dei clementia, cesos pro tua gratia
Transfer ad celi gaudia, ut tecum sint in gloria. Amen.


§ III. uindicta de morte eiusdem comitis.

   Descripta morte consulis, cunctis inuisa populis,
Lacrymis flenda sedulis, et inaudita seculis;
Describuntur crudelia impiorum supplicia.
Que pro sua nequitia pertulerunt in Flandria.
    Iusta Dei potentia uolens tanta flagitia,
Suppliciis obnoxia puniri cum iustitia,
Mittit ab Austro indicem, iustitie opificem,
Et nequitie uindicem, qui impiis reddat uicem.
   uenit igitur Francie rex prouisurus patrie,
Inimicus nequitie, et amicus iustitie:
Init grande consilium, qualiter agmen impium
Puniat, quod dissidium fecit per homicidium.
   Cum principibus loquitur, de nefandis conqueritur:
Consilium reuoluitur, sanum tandem suggeritur:
Hortantur mentem regiam, ut transeat in Flandriam,
Punitura nefariam nefandorum nequitiam.
   Rex fretus hoc consilio, illuc it cum consortio,
Hos daturus exitio opere pro nefario,
Hoc audientes noxii iniquitatis filii,
Querunt locum refugii, uim timentes imperii,
   Intrant castrum tutissimum, ad bellandum aptissimum,
Cor habentes promptissimum tueri nefas pessimum.
 Sed Isaac subtractus est, monachus simulatus est,
Ouina pelle tectus est, qui ferox lupus intus est.
   Captus fatetur peccasse, tantum scelus perpetrasse,
Mortem comitis tractasse, cum debuit honorasse.
Ore suo conuincitur ad tormentum deducitur,
Sic in altum suspenditur, quod meruit assequitur.
   Intrat ergo rex Flandriam, cohortem querens impiam,
De his per Dei gratiam expleturus, iustitiam.
uenit potestas regia, machinis uallat menia,
Aggreditur palatia, quibus latet gens impia.
    Utrinque bellum geritur, hostis hostem aggreditur,
Alter mucione ceditur, alter iaculo figitur.
Istis dat uires caritas, illis crescit debilitas;
His animum dat equitas, illis tollit iniquitas,
   Qui priuati consilio, desperant de auxilio,
Tanto pro homicidio dari timent exitio.
Caput huius nequitie nullius dignum uenie
Per fenestram macerie dimittitur ab acie.
   Dum desperat de uenia cogente conscientia,
Fugit nequam per deuia, mortis timens exitia.
Huc et illuc progreditur, fugere mortem nititur,
Sed latere non fruitur, qui hoc scelere premitur.
   Compertum est prepositum, sic latenter expositum
Fugisse, ne interitum subeat propter meritum.
Passim per terras queritur, tandem repertus capitur,
Ad iudicium traditur, quod promeruit patitur.
    Tortores tenentes eum, ponunt in collo laqueum,
Trahitur ad equuleum, talis pena dccet reum.
In equuleo ponitur, pugnis, fustibus ceditur,
Seua flagella patitur, sic cruciatus moritur.
   Iste postquam mortuus est, patibulo suspensus est,
Ita tractari dignus est, qui proditor probatus est.
Redeamus ad alios iniquitatis filios,
Proditionis conscios, pre omnibus nefarios.
   Audita fama miseri, de capite sic fieri,
Non cessant intus conqueri, sic intuentes conteri:
Burgardus mox exponitur, fugiens errat, capitur,
Captus ad mortem trahitur, rote suspensus moritur.
   Audiens cohors impia, et hunc pati supplicia,
Desperando de uenia, reddit castelli menia.
Intrat castrum rex inclytus, et ipsius exercitus,
De consule sollicitus, currit fundendo gemitus.
    Adducit tradi tumulum, gemitum promens querulum
Flet, plangit gemmam consulum, bene regentem populum.
His expletis doloribus, et captis proditoribus,
Alligantur compedibus, mancipandi tortoribus.
   Tractatur de supplicio, exquiritur confusio,
Placet uultui regio, hos mori precipitio,
Ruunt, ab arcis solio, mortis dantur exitio,
Hoc sunt digni supplicio, quibus placet proditio.





EPITAPHIA ANTIQUA
a Iacobo Meiero ex mss. edita.


I.

Hic pupillorum pater, adiutor uiduarum,
    Saluator patrie, zelator et Ecclesiarum,
Pax et uita suis, formido et mors inimicis.
   Rebus pace suis undique compositis,
Flandrorum consul, Dacorum regia proles,
   Carolus hic obiit, innocuus periit.
In prece prostratus, Domini mactatus ad aram,
   Fit pro iustitia uictima grata Deo.
Qua uiuus uiguit, defunctus pace quiescat.


II.

Carolus excessit comes ense doloque suorum,
 Ultio successit, mors dura grauisque reorum.


III. Repertum in monasterio ad Rhenum haud procul Andernaco.

Per te uiuentem tua Flandria, Carole fulsit
   Fama, pace, bonis, clara, beata, potens.
 Te moriente perit pax, fama iacet, bona quisque
   Raptor habet, passim uis sine lege furit.
Militis officium non iudicis euacuauit
   Miles iudexque fortis et equus eras.
Templa, Deum, uiduas, reparando, colendo, cibando,
   Martha, Maria, pius Samaritanus eras.
Armis, lege, minis, hostesque tuosque domabas.
    Corripiens pena facta, futura metu
Dona bonis, ueniam miseris, penam sceleratis,
   Largus, mansuetus, iura tuenda dabas.
Armorum, pacis quia fortiter et sapienter
   Res pertractasti, Cesare maior eras.
Seruus, iustitia, templum, Martisque secunda
   Cesar, causa, locus, lux tibi mortis erant.




ANNO DOMINI MCXXX
BALDRICUS DOLENSIS ARCHIEPISCOPUS





NOTITIA HISTORICA


 Baldricus, abbas Burguliensis in Andibus, euo suo celebris scriptor, ad Dolensem presulatum electus ipsomet die natalitiorum sacratur anno 1114, de quo hec scribit Ordericus uitalis, Anglus, Historie ecclesiastice l. IX: »Prefatum seniorem, quam bene agnoui, ueneranter honorare decreui. Hic ciuis fuit Aurelianensis, monachus et abbas Burguliensis, liberalibus imbutus studiis, et religiose meritis uite uenerabilis: inde pro religione et sapientia ad gradum Dolensis archiepiscopatus electione prouectus est ecclesiastica; in episcopatu monachatum seruauit, et cum monachis, prout sors dabat, plerumque habitabat. Indomitis enim Britonibus preerat, quorum peruersitatem tolerare non poterat, unde proteruos et exleges frequenter deserebat; et in Northmanniam fugiebat, ubi Dolensis Ecclesia super Riselam fluuium a temporibus S. Samsonis, regnante Hildeberto rege Francorum, fundos habebat, et quiete pacificeque possidebat. Ibi scriptis et  dogmatibus suis auditores suos ad Dei cultum incitabat, et uicina cenobia, Fiscannum scilicet ac Fontinellam, atque Gemmeticum, aliaque plura uisitabat; in timore Dei, sacris sermonibus confortabat. Tandem in senectute bona defunctus est; et Pratellis in basilica S. Petri apostoli ante crucifixum sepultus est.« Pallium uero acceperat a papa Paschali II in concilio Remensi, cui adfuit; nominatur et archiepiscopus, inuestitura cuiusdam Ecclesie facta, a Girardo Engolismensi episcopo et apostolico legato; item in compluribus chartis tabularii Burguliensis ac Fontebraldensis. uaria reliquit operum monumenta, de quibus Ordericus libro IX, citato, inprimis quatuor libris Historiam Hierosolymitanam, que in uolumine Orientalium expeditionum per Francos edita est, in collectione Iacobi Bongarsii, eruditi auctoris Galli. In prefatione operis ait ipse Baldricus se hoc prope sexagenarium cepisse; orditur autem ab anno 1095, quo initium habet memorabilis  ista in Orientem peregrinatio, et desinit in expugnatione Hierosolymitane urbis: ex eadem etiam liquet ipsum interfuisse concilio Claramontano; sed audi uerba Orderici: »Baldricus Dolensis  archiepiscopus quatuor libros luculenter conscripsit, in quibus integram narrationem ab initio peregrinationis ad primum bellum post captam Hierusalem ueraciter et eloquenter descripsit.« uitam quoque B. Samsonis episcopi elucubrauit, uti et pontificum Dolensium gesta, item S. Hugonis Rothomagensis archiepiscopi uitam ms. in quibusdam bibliothecis; preterea uitam Roberti Arbrissellensis, ordinis Fontebraldensis institutoris, iubente Petronilla prima abbatissa, et in proemio sic loquitur: »Sarcinam grandem et grauem imbecillitati nostre, domina Petronilla, imposuisti, cum me et multa mundi fluctiuagi inquietet procella, et maxime minoris Britannie, in qua cum scorpionibus habito, bestialis geminaque circumuallauerit ferocitas.« Hoc opus primum eruit, notisque recensuit Michel Cosnier, Pictauiensis parochus. Pesi delectabatur quoque, et nonnulla carmina historica condidit, in quibus sese Baldricum Andegauensem,  ac abbatem Burgulii indigitat. Ceterum Aurelia ipsa non oriundum, prout citatur ab Orderico, at Magduno ad Ligerim natum, ex quodam ipsius pemate obseruauit in suis Analectis Cosnierus. Carmina autem Baldrici e ueteri codice Petauiano primum edidit, ac publicauit Franciscus Duchesnius, regius historiographus, tom. Iu Historie Francorum Scriptor. Andree, patris doctissimi uiri. Mortalitatem expleuit tandem die 7 Ianuarii 1131, et hoc habet epitaphium in ede S. Samsonis supra Rillam: Notum sit presentibus et futuris, quod Baldricus bone memorie Dolensis Ecclesie archiepiscopus dedicauit hanc ecclesiam in honorem B. uirginis Marie et B. Petri apostolorum principis, et S. Samsonis beatissimi confessoris, uIII Idus Decembris, anno ab Incarnatione Domini 1129. Eodem anno dedicauit ecclesiam S. Laurentii de Marisco, uI Idus Decembris, que sunt iuris sancte Dolensis Ecclesie. Qui Baldricus rexit Ecclesiam Dolensem XXII annis et XLIu  diebus; tricesimo autem die post consecrationem huius presentis ecclesie obiit in Christi confessione, et Pratellis dormit. Cuius anima eternam requiem possideat.





NOTITIA LITTERARIA.


 1o Baudri a fait grand nombre d'ouurages, tant en uers qu'en prose. Il auait dans sa ieunesse du goût pour la poésie, à laquelle il continua de s'appliquer, non-seulement lorsqu'il eut renoncé au monde, mais même étant abbé de Bourgueil. Il ne paraît pas cependant qu'il y ait excellé, si ce n'est relatiuement à son siècle, dans lequel il s'est fait de la réputation: Fuit is haud incelebris suo tempore peta, dit de lui le P. Mabillon  , qui conuient d'ailleurs qu'il y a peu de choses utiles dans les poésies qui nous restent, sinon qu'elles seruent à nous faire connaître les grands hommes de son temps, en l'honneur desquels il a fait des uers, soit de leur uiuant, soit après leur mort. M. Duchesne en a fait imprimer une partie dans le quatrième tome des Historiens de France, depuis la page 232 iusqu'à la page 278.

D. Mabillon, dans le supplément de sa Diplomatique  , dit auoir uu dans un ancien manuscrit, appartenant auiourd'hui à la bibliothèque Ottobonienne,  des poésies de Baudri, dont une partie n'a point encore été imprimée. Parmi celles qui n'ont pas encore uu le iour, il y en a une dans laquelle Baudri témoigne sa douleur de ce que le stylet, dont il se seruait depuis dix ans pour écrire sur ses tablettes, s'était cassé. D. Mabillon n'a pas regardé comme assez sérieuse pour son suiet, cette pièce où l'auteur décrit l'usage du stylet, pour la donner au public. Mais il rapporte quelques uers d'une autre poésie, dans laquelle Baudri fait la description de ses tablettes, qui n'étaient point, selon l'usage ordinaire, de cire noire, mais de cire uerte, apparemment parce que cette couleur fatigue moins la uue. Il plaisante sur le stylet qu'un certain Lambert d'Angers lui auait fait pour écrire sur ces tablettes, et loue l'abbé de Séez, qui lui auait fait présent d'un sac pour les mettre.

Parmi les manuscrits de M. Duchesne que l'on conserue auiourd'hui dans la Bibliothèque du roi, on trouue, dans le dix-neuuième uolume, p. 537,  des uers de Baudri, qui ne sont que l'extrait d'un poëme plus considérable qu'il auait fait sur la conquête de l'Angleterre par Guillaume, et qu'il auait adressé à la comtesse Adèle, fille de ce conquérant  . Ce fragment est ainsi intitulé: Balderici Burgaliensis abbatis uersus de conquestu Anglie per Guillelmum Normannorum ducem ex maiore pemate nuncupato ad Adelam comitissam. Nous ne nous arrêterons pas à indiquer ici différentes épitaphes de notre auteur, qui ont été données séparément dans différents auteurs; comme celle de Bérenger imprimée dans D. Martène  , etc. »Baudri, dit M. Le Beuf  , est plus connu par l'abondance que par la délicatesse de ses poésies. Ce fut lui qui donna le ton aux autres pour le style des éloges, qu'il était bien aisé de faire, en se contentant d'exprimer en uers qu'un tel était un second Cicéron, un autre uirgile, un Aristote, qu'il surpasse Homère; que Nestor, Ulysse, Crésus, Quintilien étaient réunis en la personne de tel; que cet autre fut le Platon et le Socrate  de son siècle.« Ce n'est pas là faire l'éloge de  la poésie de Baudri; nous ne croyons pas non plus qu'elle en mérite. Quant à sa prose, il a un peu mieux réussi; mais non iusqu'à mériter d'être appelé un admirable Cicéron, titre qui lui'est donné par un de ses amis dans une lettre, dont nous aurons occasion de parler.

2o L'ouurage le plus considérable que nous ayons de Baudri est son Histoire de la croisade, qui tient le troisième rang dans le Recueil de Bongars. L'auteur auait enuiron soixante ans lorsqu'il le composa, comme il le dit dans sa préface, et sa uue était affaiblie par la uieillesse, seniles oculos; ainsi il ne fit, ou du moins il n'acheua cet ouurage que depuis qu'il fut placé sur le siége de Dol; et même nous pouuons dire en général que tous ceux que nous auons de lui, excepté quelques-unes de ses poésies, sont des productions de sa uieillesse, qui ne l'empêcha ni d'écrire, ni de faire de longs uoyages. Pour reuenir à son Histoire de la croisade, elle est diuisée en quatre  liures, qui contiennent les principaux éuénements de cette célèbre expédition, depuis le concile de Clermont, où elle fut publiée, iusqu'à la uictoire que les croisés remportèrent sur les infidèles peu après auoir pris Iérusalem, c'est-à-dire le 12 du mois d'août suiuant. L'auteur fait une faute de chronologie considérable, en marquant la prise de cette uille l'an 1098; car il est certain par le consentement unanime de tous les historiens qu'elle fut emportée par les croisés le 15 iuillet de l'an 1099. Baudri n'auait point été témoin des faits qu'il raconte dans son histoire, n'ayant point accompagné les croisés dans leur expédition, quoiqu'il eût assisté au concile de Clermont. Son ouurage  est composé sur celui d'un anonyme qui lui était tombé entre les mains. Comme personne ne faisait de cas de l'écrit anonyme, parce que le style en était très-mauuais, Baudri, qui le croyait d'ailleurs exact, entreprit de le retoucher, afin d'en rendre la lecture supportable  . Mais il ne se borna  pas à en châtier le style, il y inséra ce qu'il auait appris d'ailleurs de cette fameuse croisade. uoulant encore s'assurer dauantage de la uérité des faits, il enuoya son ouurage à Pierre, abbé de Maillezais, son intime ami, qui auait fait le uoyage de la terre sainte, et le pria de uouloir bien y donner la dernière main. La lettre qu'il lui écriuit à ce suiet, et la réponse de cet abbé sont immédiatement auant le prologue de Baudri sur son histoire  , qui fait partie du recueil de Bongars. Tant de précautions, que prit Baudri, pour perfectionner son histoire, en doiuent donner une idée auantageuse. Le P. Mabiilon  la regarde comme son principal ouurage, et c'est en effet celui qui fait le plus d'honneur à l'auteur. Elle commence, comme celle de l'anonyme, au concile de Clermont, et finit, ainsi que nous l'auons déià dit, à la grande uictoire que les croisés remportèrent le 12 d'août 1099 sur le soudan de Babylone. Ainsi il faut corriger son texte, qui porte, par une  erreur manifeste, que ce fut en 1098. Orderic uital   en faisait un si grand cas, qu'il y puisa tout ce qu'il rapporte de la croisade; et Le Baud  , à son exemple, en a tiré la plus grande partie de ce qu'il dit de la prise de Iérusalem dans son Histoire de Bretagne. A l'égard de l'histoire, dont s'est serui Baudri, et qui est la première de la collection de Bongars, tout le monde sait auiourd'hui que c'est l'ouurage de Theudbode originaire du Poitou, lequel a été gâté par un anonyme, qui a supprimé le nom de l'auteur. C'est ce qui a déterminé M. Duchesne à le lui restituer dans son recueil des Historiens de France  . Il y est précédé d'une sauante préface de la façon de M. Besli, illustre magistrat de Poitou, auquel nous sommes redeuables de cette découuerte, dont il auait fait part à M. Duchesne. Ainsi, pour iuger sainement du trauail de Baudri, on peut conferer son Histoire auec les deux éditions, dont la plus exacte est celle qui est dans la collection des historiens de France. Car l'anonyme s'est donné des  libertés qui gâtent l'ouurage de Theudbode; et comme Baudri n'en a pas eu d'autres deuant les yeux, il pourrait être corrigé lui-même sur cette édition.

3o C'est ici le lieu de parler d'un écrit que M. Mesnard  , dans son histoire manuscrite d'Aniou, et le P. Le Long  attribuent à Baudri; ce sont des gloses sur le Pentateuque. Scripsit, dit M. Mesnard, glossulas super Pentateuchum nondum editas. Ce qui a donné occasion de lui attribuer des gloses sur le Pentateuque, est sans doute ce qu'il dit dans sa lettre à l'abbé de Maillezais, où il le prie de lui enuoyer des gloses sur le Pentateuque de Moise, qu'il lui auait fait uoir étant chez lui, et dont il lui auait lu une partie, sans lui en nommer l'auteur. Elles auaient beaucoup plu à Baudri, qui témoigna le désir de les auoir tout entières, et pria son ami de les faire transcrire en caractère qui ne fatiguât pas sa uue affaiblie par la uieillesse, tali compactum charactere talibusque figuris que seniles oculos non offendant  . Baudri aioute que si son ami lui accorde  l'effet de sa demande, ce sera une semence dont il recueillera une abondante moisson, parce qu'il mettra lui-même des obseruations entre les lignes, et en déueloppera les sens cachés  . Si i'abbé de Maillezais satisfit là-dessus l'éuêque de Dol, comme il est à croire, et comme il le lui fit espérer par sa réponse  , il est uraisemblable que le prélat de son côté aura tenu parole, en mettant ses obseruations sur l'écrit qu'il demandait. C'est là sans doute ce qui aura donné occasion de lui attribuer des gloses sur le Pentateuque, quoiqu'il soit uisible qu'elles ne sont point de lui. Elles pouuaient être de l'abbé de Maillezais lui-même, qui en lui faisant lecture d'une partie, ne uoulut peut-être pas, par modestie, faire connaître qu'il en était l'auteur.

4o Gesta pontificum Dolensium. Cette histoire des archeuêques de Dol, n'est pas uraisemblablement différente des chroniques de Baudri, que Le Baud  cite souuent dans son histoire de Bretagne; et dont  Symphorien Guyon  parle ainsi dans celle d'Orleans: Baudri écrit les annales de son Eglise depuis saint Samson iusqu'à son temps. Les extraits qu'on en trouue dans Le Baud font iuger que Baudri s'y proposa particulièrement d'établir, au moins par la  possession, son prétendu droit de métropolitain de Bretagne, qu'il fait remonter iusqu'à saint Samson. Le P. Le Long  suppose les actes des archeuêques de Dol imprimés dans les notes de Cosnier sur la uie de Robert d'Arbrissel, à la Flèche in-4o. en 1641. Cependant ils ne se trouuent pas dans cette édition.

5o Le même motif, qui porta Baudri à donner les actes des archeuêques de Dol, lui fit écrire la uie de saint Samson, qui est fort différente de celle que du Bosc, ou du Bois, a donnée dans sa Bibiliothèque de Fleury; ainsi que de celle qui se trouue dans le premier siècle des saints bénédictins, parmi leurs actes publiés par D. Mabillon  . Dans la uie de saint Samson, qui est dans la bibliothèque de Fleury, il n'a que le titre d'éuêque. Saint Dubrice lui imposa les mains uers l'an 501, dit Adrien Baillet  , et le fit éuêque régionaire, c'est-à-dire missionnaire apostolique, sans lui assigner de siége  particulier. Ce qui renuerse le système de Baudri, qui le fait archeuêque de Dol, où certainement il n'y a eu d'éuêque que longtemps après sa mort. Baronius  ne donne aucun siége à ce saint prélat. Bollandus s'est contenté d'insérer dans sa collection la uie de saint Samson publiée par le P. Mabillon.

6o Après la mort du bienheureux Robert d'Arbrissel, arriuée l'an 1117, Pétronille, première abbesse de Fonteurault, écriuit à Baudri pour l'engager à composer la uie de ce saint instituteur, qu'il auait connu particulièrement  . Le prélat uoulut d'abord s'en excuser, sur ce qu'étant dans un âge décrépit, exposé aux flots orageux du monde, obligé de uiure parmi un peuple indocile, il serait accablé sous le poids d'une telle entreprise. Cependant il se rendit, et ne tarda pas à satisfaire la pieuse abbesse, en écriuant la uie du bienheureux Robert  , qui peut être regardée comme un précieux monument de l'histoire monastique du XIIe siècle. On y remarque  surtout un caractère de uéritê qui frappe. Baudri s'applique uniquement à donner une idée parfaite de la uie pénitente du missionnaire apostolique, de la discipline qu'il etablit à Fonteurault, et de la pauureté de ses premiers disciples. Il entre peu dans le détail de ses actions, et y a tellement négligé les dates qu'il n'a pas même fixé l'année de la fondation du monastère. Ainsi c'est moins une uie qu'un éloge funèbre du bienheureux Robert. Baudri auait manqué de mémoires; il s'en plaint même dans son épître dédicatoire à Pétronille. Nous auons sous le nom d'André, confesseur de Robert et compagnon de ses uoyages, une relation fort détaillée sur sa dernière maladie et sa mort, dont il auait été témoin. Ces deux ouurages ont touiours été ioints ensemble dans toutes les éditions qui ont paru iusqu'à présent. Bollandus a inséré ces deux écrits dans sa collection  , au 25 de féurier, auec des notes qui lui auaient été enuoyées de Fonteurault. Il y en  eut une édition à la Flèche en 1641, auec ce titre: Fontis Ebraldi exordium, seu Balderici Dolensis presulis opusculum de B. Roberto Arbresellensi, et Fr. Andree supplementum ad historiam uite B. Roberti Arbresellensis, studio et opera Michelis Cosnier  sacerdotis Pietauiensis, in eodem loco parochi. Il y a dans cette édition des notes de la façon de l'éditeur, et des questions sur le pouuoir de l'abbesse.

Nous trouuons une traduction de la uie de Robert imprimée à Paris, en 1585, et l'année suiuante à Angers, sous ce titre: Chronique de Fonteurault, contenant la uie de Robert d'Arbrissel, par Balderic de Dol, et André, moine de Fonteurault, traduite en français par Yues Magistri, ou Yues Michel de l'ordre des Frères Mineurs  . La même uie traduite du latin, par Iean Cheualier, Iésuite, in-8o à la Flèche en 1647, chez Griueau  . L'année suiuante, dans la même uille, chez le même imprimeur, parut encore la uie du bienheureux Robert, par les soins de Sébastien Ganot, religieux de Fonteurault, auec une épître dédicatoire à la reine régente  . Dans cette édition le latin et le français sont en deux colonnes.

7o La uie de saint Hugues, archeuêque de Rouen,  suiuit de près celle du bienheureux Robert, si elle ne la précéda pas  . Il est du moins certain qu'elle parut auant l'an 1120, puisqu'il la dédia à Ursion, abbé de Iumiéges, mort uers cette année; il ne l'auait même entreprise qu'à la prière de cet abbé et de ses religieux. Saint Hugues auait été moine et abbé de Iumiéges, auant d'être placé sur le siége de Rouen; et après sa mort, il fut inhumé l'an 730, dans l'église de cette abbaye qu'il auait comblée de bienfaits pendant son uiuant. C'est ce qu'on peut uoir dans la chronique de Fontenelle écrite au temps de Louis le Débonnaire. Ursion et ses religieux uoulant renouueler la mémoire de ce grand homme, qui semblait enseuelie dans l'oubli depuis les incursions des Normands, qui auaient rauagé le pays uers le milieu du IXe siècle, prièrent Baudri d'écrire sa uie. Mais quel succès pouuait-on attendre? Tous les anciens monuments auaient été dissipés par les barbares. On n'auait qu'une uie du saint, mal rédigée, écrite uers le milieu du Xe siècle  ; c'est-à-dire  deux cents ans après la mort de saint Hugues, par un religieux, qui, manquant des mémoires nécessaires, ne put que recueillir des traditions populaires ordinairement suiettes à une infinité de fautes grossières et d'anachronismes. Ce fut sur une telle uie que Baudri trauailla, et qu'il composa celle de saint Hugues. S'il auait eu de la critique, il aurait pu remarquer les fautes grossières, dont elle était remplie, en la comparant auec la chronique de Fontenelle  , qui ne rapporte rien que d'exact touchant le saint archeuêque de Rouen. Mais bien loin d'auoir aucun soupcon sur les faits faux et supposés, dont cette uie est pleine, il les regarda comme urais; et l'auteur dans sa simplicité lui parut exact. Scripta illa, dit-il, non diffiteor simplicia, sed tamen scio ueracia. Ainsi, en retouchant la uie de saint Hugues, il n'y corrigea rien, et adopta tous les faits faux qui y étaient répandus; ce qui a causé une grande confusion dans l'histoire des archeuêques de  Rouen. Au lieu du uéritable saint Hugues, archeuêque de Rouen, qui était fils de Drogon, duc de Champagne, et d'Adaltrude ou Anstrude fille de Waraton, maire du palais, il nous a donné sur des actes remplis de faits faux, supposés et reietés auiourd'hui de tous les sauants, un autre prétendu saint Hugues, fils de Charlemagne, qui ne fut iamais archeuêque de Rouen. Il est urai que Charlemagne eut un fils naturel, nommé Hugues, mais on sait, par le témoignagne  des meilleurs historiens, que ce Hugues a été simplement prêtre et abbé, et non éuêque, et qu'il périt l'an 844 dans un combat liuré entre les troupes de Pépin, fils de Pépin, roi d'Aquitaine, et celles de Charles le Chauue. Nous ne nous arrêterons pas à releuer ici la fausseté des faits rapportés par l'anonyme, et adoptés par Baudri. Les auteurs, qui en ont parlé auant nous, nous ont préuenu; et d'ailleurs on l'a déià fait, en parlant de la chronique de Fontenelle, et de l'anonyme, dont on conserue deux manuscrits dans la bibliothèque de Iumiéges.

Les continuateurs de Bollandus n'ont pas cru deuoir donner une place dans leur collection à la uie de saint Hugues, écrite par l'anonyme ni à celle de Baudri; ils se sont bornés, de même que D. Mabillon, a en releuer les fautes grossières, et à faire un extrait de la chronique de Fontenelle, qui contient l'abrégé de la uie de ce saint archeuêque de Rouen. Arthur du Moutier a publié dans sa Neustria pia la  uie écrite par l'anouume de Iumiéges et retouchée par Baudri.

8o Ce fut uers l'an 1120 que Baudri composa l'histoire de la translation faite de Rome à Iumiéges, du chef de saint ualentin, prêtre et martyr à Tarni en Ombrie  . Il déclare, au commencement de son ouurage, que l'exposé simple et ingénu, que les religieux de Iumiéges lui firent de ce qu'ils en sauaient, portait un caractère de uérité qui lui tenait lieu de mémoires authentiques, et que les miracles qu'il rapportait à la suite de sa relation, étaient aussi fondés sur leur témoignage  . Bollandus, qui a donné cette relation au public, obserue que saint ualentin était éuêque de Tarni, et non un simple prêtre, comme Baudri l'a cru; et que saint ualentin prêtre et martyr n'est pas celui de Tarni, mais de Rome, où il est honoré. M. Baillet  marque que l'histoire de la translation du chef de saint ualentin, de Rome à Iumiéges, a été écrite par Baudri l'an 1020. C'est une faute de l'auteur, ou plutôt de  l'imprimeur: il faut lire 1120.

9o M. Duchesne  attribue à Baudri trois écrits sur la célèbre abbaye de Fécamp, ainsi intitulés: le premier, Nomina et acta abbatum, qui monasterium Fiscannense rexeruat. Le second, De reuelatione monasterii Fiscannensis. Le troisième, Descriptio monasterii Fiscannensis, auctore. Baldrico archiepiscopo Dolensi.

Le second de ces trois écrits, qui est imprimé dans la Neustria pia  , est dédié à Guillaume de Ros, troisième abbé de Fécamp, mort l'an 1107. Cette époque, sans parler de la différence qu'il y a entre le style de cet écrit et celui des autres ouurages de Baudri, paraît suffire pour prouuer qu'il n'en est pas auteur. A l'égard du premier et du troisième, ce n'est qu'un même écrit, reuêtu de deux titres différents. Outre ces deux titres, il en a même encore d'autres: Relatio de monasterio Fiscannensi; Epistola Baldrici ad Fiscannenses; Itinerarium. On est  surpris de tant de titres donnés à un mème écrit  . Cependant il n'y en a pas un qui ne lui conuienne. Dans l'écrit en question, qui est une lettre aux religieux de Fécamp, Baudri fait le récit de ses uoyages; ainsi on peut l'appeler, Itinerarium. il y parle de plusieurs abbés qui ont gouuerné l'abbaye de Fécamp; il fait la description de cette maison, sur laquelle il entre dans un grand détail: ainsi on a pu reuêtir cette lettre des différents titres que nous  auons rapportés: Descriptio monasterii Fiscannensis. etc.; Relatio de monasterio, etc. uoilà donc les trois écrits sur l'abbaye de Fécamp, attribués à Baudri, réduits à seul. C'est un monument glorieux pour ce célèbre monastère. L'auteur fait remarquer, à propos de la générosité auec laquelle on exercait l'hospitalité à Fecamp, que c'était une coutume établie d'y faire des présents aux hôtes à leur départ. Il y auait dès ce temps un orgue dans l'église, ce qui n'était pas alors commun, et Baudri applaudit beaucoup à cet usage. Il s'étend fort sur Guillaume de Ros; il rapporte qu'on le pleurait encore, quoiqu'il se fût déià écoulé plusieurs années. Il fait un bel éloge de Roger, successeur de Guillaume: Orderic uital en parle ainsi dans son histoire  : Eius peculiares uirtutes graphice perstrinxit Baldricus episcopus Dolensis. D. Mabillon dans ses Annales  rapporte les louanges que Baudri donne aux abbés Guillaume et Roger dans sa lettre  aux religieux de Fécamp. Le P. Arthur du Moutier a inséré cette lettre tout entière dans sa Neustrie pieuse  .

10o Baudri passe pour être auteur d'une Histoire de saint ualérien, qui souffrit le martyre sous l'empereur Commode, au château de Trenorque ou Tournus entre Châlons et Mâcon. Garnier et Falcon, moines de l'abbaye de Tournus, qui est auiourd'hui une collégiale de chanoines séculiers, écriuirent les actes de saint ualérien uers de commencement du XIIe siècle. On a les actes de Garnier, et d'autres encore sans nom d'auteur; mais qui semblent ètre les mêmes, à quelques termes près, qu'on a changés. M. du Bosquet, éuêque de Lodèue, puis de Montpellier, a donné ceux-ci dans son Histoire gallicane   ; et le P. Chifflet, dans l'Histoire de Tournus  . On les uoit encore dans les deux histoires de Châlons connues sous le nom de l'Illustre Orbandale, auec cette différence, que dans l'une ils ont une préface et une conclusion, qui manquent dans l'autre. MM. Baillet et de Tillemont font peu de cas de ces actes  . »On croit, dit M. Baillet, que les seconds , qui ont été publiés par M. du Bosquet, ont pour auteur Baudri, éuêque de Dol, qui uiuait à la fin du XIe siècle.« Le P. Chifflet le prétend ainsi, mais sans en donner aucune preuue. L'abbé Iuenin les croit plus anciens, et tâche de prouuer qu'ils ont été écrits pour le plus tard au commencement du IXe siècle  . 1o Parce qu'il n'y est point parlé de la translation de saint ualérien, qui se fit en 980; 2o Adon semble les auoir uus, et y auoir pris ce qu'il dit de saint ualérien dans son Martyrologe. Nous laissons au lecteur à iuger si ces raisons sont décisiues. Mais soit que les actes de saint  ualérien publiés par M. du Bosquet soient l'ouurage de Baudri, ou d'un écriuain plus ancien que lui, ils n'en ont ni plus ni moins d'auctorité. Et quand bien même nous aurions l'histoire de l'euêque de Dol, qui paraît être différente, elle ne leur en donnerait pas dauantage; ainsi il est aisé de se consoler de ce qu'elle n'est pas paruenue iusqu'à nous.

11o On conserue dans la bibliothèque de Lambeth  un manuscrit dans lequel'se trouue un traité De la uisite des malades, attribué à Baudri. On uoit encore le même traité, sans nom d'auteur, dans un manuscrit de la bibliothèque de uienne en Autriche. Le lecteur est en état de iuger de la personne et des écrits de Baudri par ce que nous en auons rapporté.





BALDRICI ARCHIEPISCOPI DOLENSIS HIEROSOLYMITANAE HISTORIAE LIBRI QUATUOR.




BALDRICI EPISTOLA NUNCUPATORIA AD PETRUM ABBATEM MALLEACENSEM.

 Amor mihi silentium interdicit, et in uerbositatem inducit: amor aufert otium, et trahit in negotium; amor uetat ut sileam, cogit ut loquar et scribam. Totum hoc agit amor non nouus, sed inueteratus et continuus, quodam tamen modo renouatus. Quemdam amicum singularem habui et unicum, qui me  sibi totum peculiauerat, et in me sibi duntaxat ipse complacebat, dominum Gaufredum dico, uirum uenerabilem, parentibus Ebredunensem, abbatem Malleacensem, hominem memorandum et describendum, nisi temporis ingruentis molestia suum mihi peperisset obstaculum. Ego ei reuera, in quantum  poteram, diligendo respondebam, quoniam in eum amando nullatenus inferior esse uolebam. Is tandem laudabili fine quieuit: abbatem tamen sponte prius exuit, ut et liberius theorie uacaret, atque ipsi Deo exoccupatior deseruiret. Huic in eodem regimine, ipso tamen uolente, successit Petrus, eius consanguineus, pastor postmodum idoneus, uir satis industrius, et tante sollicitudini multum opportunus. Hunc etenim monachi Malleacenses elegerunt, et sibi rapuerunt, et quantum dominum meum Gaufredum dilexerant, in eo ipso monstrauerunt, quem pro patrui amore abbatem sibi prefecerunt, quamuis et multe utilitates ipsum abbatia dignum predicarent. Is sicuti auunculo suo successiuus subintrauit in honore, sic et heres ei perstitit in morum decentissima  liberalitate. Habemus igitur hunc Petrum, Deo gratias, bono Gaufredo superstitem, moribus et temporibus nostris satis concordem. Ad hunc ergo modo scribo, ego Baldricus, Dei gratia Dolensis archiepiscopus; Petrum quoque meum, meum inquam et uestrum, tota uoluntate saluto. Saluto te, Petre mi, sicuti Malleacensem rectorem; saluto te sicuti fratrem meum carissimum, saluto te sicut oratorem et uiatorem Ierosolymitanum. Gratias ago Deo meo, frater dulcissime, qui te duxit et reduxit: Gratias ago Deo meo qui pedem tuum bene direxit; qui omnia tua dispensat, et huc usque dispensauit: dispenset etiam obsecro, et ut tibi uultum suum serenet efflagito. Gratias etiam ago tibi quarum tenorem forsitan huc usque non audisti, cum nondum  quod precepturus sum audieris; et tamen quodam modo iam factum sit, quod tibi imperare decreuerim: ac si iam mihi responderis: Puta dictum, puta factum. Imperare tibi decerno, non rogare, quia malo imperiosus ei esse in quo confido, quam suggillator tediosus immineam ei a quo desperare compellor. Gratias ago quia talis es in quo confidam, quem rogare, uel cui iubere debeam. Petre, queso, meus, sacerdos reuerende, gratiarum mearum actiones ea qua loquor dilectione munificus accipe: quas et si quilibet ex obliquo remordebit preproperas, homo tamen sani cerebri iudicabit tempestiuas. Nihil enim poterit esse intempestiuum, quod erit insignis amoris comitate et titulo decusatum. Parit enim perpulchra et urbana ludicra, splendens amicitiarum  prerogatiua. Neque enim uere sunt amici, qui inter  se dubitant; nam amicabilis fascinatur identitas, ubi liuidatur alterutra securitas. Ne uero uelut ingratus mihi ipsi redarguar , mihi ipsi gratias actito, qui cui imperare possum, quemlibet habeo. Non enim omni amicorum destitutus solatio, qui erga te potestatiuo utor imperio. Quod autem impero huiusmodi est: glosulas exposituras mihi nuper super Moysi Pentateuchum in camera tua ostendisti, ipsemet legisti, auctorem uero nuncupare non nosti; complacuere mihi, quia et uerborum connexionem exprimebant; et si quid erat caliginosum, elucidabant. Nunc igitur fraternitati tue precipiendo precipio quatenus libellum illum transcriptum obsecranti mihi dirigas, tali compactum charactere,  talibusque figuris que seniles oculos non offendant, que iter legenti prebeant, ne se duplex littera findere uideatur, que intellectum nostrum inconcinna non obtundat. Si uero residuum quod deest alicubi reperire poteris, siue illud mihi insinuando significa, ut totum obtineam; siue bene prodigus, tuis sumptibus mihi redimi iubeas. Puto siquidem quod postquam in hoc mihi acquieueris, studiosum me parturies, et de iacto semine messem multiplicem recipies. Apponam siquidem et sententias interlineares, et excerpam sicubi latent medullas interiores. Adiiciam adhuc, si quid decurtatum est; castigabo, si quid superfluum est. Totum autem illud nomini tuo destinabo, et libello tuo preeunte posteritati legentium illud profuturum,  irrequietus indagator, commendabo. Quod precepi, non diffido quin solemniter exsequaris: sed est aliud quod precor, quod desidero, quo ualde iucundabor. Non mihi sis sterilis quin rescribas, ut tali legato me uisites; meque peregrinum ac exsulem, in citeriori Britannia sic salutes. Complectar illud tanquam alterum me: tu uero me tibi uicinum semper exopta, tanquam alterum te. Libellum quem De Ierosolymitano itinere quoquo modo composui, ad castigandum tibi transmisi, quem regulari censura uolo compescas et polias, et epistolam hanc cum ipso mihi non irremuneratam remittas. Salutemus nos interim inuicem, ut alteruter uiuamus et ualeamus, et iterum nos mutuo uideamus.  Amen.





PETRUS ABBAS MALLEACENSIS BALDRICO ARCHIEPISCOPO DOLENSI.


 Sicut autem experientie tue subtiliter satisque succincte prelibauit sanctitas, »amorem silentium nullatenus diligere,« diu est ex quo, reuerendissime Pater, experimento didicimus. Otia siquidem eliminando expellit, atque ad ea que sui iuris sunt  amantis animum, et in his iucundantis, indicibiliter trahendo accendit. Sed unde hoc mihi, ut ueniat epistola domini mei ad me? Ecce enim ut facta est auditio eius in auribus meis, exsultauerunt omnia interiora in utero meo. Quemadmodum etenim tetri  atque caliginosi eris ad Boree impetum effugantur nubila, sic sic ad uisionem illius, omnium phantasmata cogitatuum, quarumlibet etiam mordacium expulsa sunt pondera curarum. Nullius quippe tristitie locus remansit, ubi tante letitie tam desiderabilis materies superuenit. Legant alii, atque desudent ingentia philosophorum reuoluendo uolumina: mihi siquidem mei admirandi Ciceronis scripta sufficiunt, suaque inexplicabili obdulcoratione animam legentis reficiunt. Credat itaque, quidquid ueteres cecinere pete, amantissimus duntaxat meus prosa uel pede me uisitet, atque diuersorum fatigationibus et negotiationibus pregrauatum, suarum crebra dulcique consolatione epistolarum releuando releuet. Huius ego si benignissimam morum benignitatem atque  preclarissima facta describere aggrederer, ad tante rei magnitudinem obstupescens, non ea explanando, sed potius inscitie mee incuria attenuando obfuscare metuerem. Satis igitur et consultius est tot et tanta pii Patris contemplando admirari, et in eius totius mentis brachiis amplexando atque amando amore delectari. uerumtamen huius indissolubilis dilectionis, cui grates referam? Ascribamne mee probitati, an eius sibi quoslihet incorporanti caritati? Illi prorsus assignandum, illi totum est imputandum, qui formicam sibi copulauit, et perpetue fraternitatis glutino conglutinauit. Ea propter quidquid placuerit, quidquid cordi aduenerit, seruo suo emptitio indubitanter precipiat: et non precepti sui expletionem, sed implentis deuotionem, considerans  perpendat: Sum, fateor, sum emptitius illius: sed cuius illius? Eius sine dubio quem ab ineunte etate laudabilis uite laudabilia commendant preconia; qui etiam de uirtute in uirtutem ascendens, ad summum sacerdotii apicem sublimari meruit; populumque sibi subiectum, tam predicationis sancte uomere, quam bonorum operum ostensione arguendo, obsecrando, pennis uirtutum ad sublimia prouehit. Felix reuera, et Deo amabilis terra Britannie, tanti sideris illustrata coruscationibus. Exsultat Oriens, apostolicorum Patrum doctrinis seu gloriosissima palma decorata; letetur nichilominus et Occidens, primatis tanti titulis insignata. Deponat gens effera genuinam quodammodo ferocitatem,  cursitans ad sui speculatoris mellifluam affabilitatem.  Non imputetur ei ulterius fatuitas quedam naturalis, tam sapientissimi antistitis documentis informate. O admiranda atque predicanda superne dispensationis clementia! Ut ferocium misereretur, fatuitatemque excluderet, patronum mitissimum, atque incomprehensibilis sapientie, sale conditum, ad edomandam belluinam eorum ceruicositatem direxit. Illos uisitando ditauit, nos uero gratissima eius uisione exspoliauit. uisitando, inquam, plebem barbaricam, diuque sub ignorantie tenebris sepultam, incomparabili thesauro ditauit, ac nobis pastorem, quasi Luciferum inter nostrates refulgentem, subtraxit. Ad hunc sermo meus prolixior sese direxisset, nisi tam instantis persecutionis et aduersum nos intonantis procellosa tempestas intercidisset. Ad  presens itaque id tantillulum benignus benigne suscipiat; uideat, nec legere dedignetur, non attendens litterature superficiem, sed mittentis, seseque pedum ipsius uestigiis toto corde et corpore substernentis, considerans affectionem. Et quoniam diuine astipulatione pagine, »thesaurus absconditus et sapientia occulta friuola sunt,« glossulas super Pentateuchum, quas irrequietus indagator pulsando querit, quam citius poterimus transcriptas illius uenerande paternitati transmittemus. Non enim diffidimus quin de paruissimo manipulo multiplicate segetis centesimum fructum, successiue posteritati profuturnm, recolligamus. Porro pre omnibus efflagitamus, quatenus sicut ad unguem eas promisit corrigat, superflua queque abradendo, et si qua  desunt diligenter interserendo. Librum quoque Ierosolymitanum, Ierosolymitano mihi directum, cum epistola in fronte ipsius apposita miraque dulcedine referta remittimus. Non minimum uero obstupescendo miror, quo animo libellum prefatum ad compescendum et poliendum direxerit insciolo, et pene nullius scientie gutta rigato, cum presertim nullus petarum id presumere audeat. Quippe ubi concatenatio multiplicium sententiarum consonat, partium quoque iunctura regulari censura liberoque gressu discurrit, nichilque lector diligens absonum inibi reperiat. uerum cum salute submissa iam finem sermonis facimus, et ut Patrem desideratum uidere mereamur intente exposcimus.



HISTORIA HIEROSOLYMITANA BALDRICI ARCHIEPISCOPI. INCIPIT PROLOGUS DOMINI BALDRICI ARCHIEPISCOPI IN HISTORIA HIEROSOLYMITANA

 BALDRICUS, Burguliensium fratrum abbas, postea uero Dei misericordia Dolensium archiepiscopus, licet indignus, omnibus Christianis pacem et ueritatem diligere.

 Benedictus Dominus noster iehsu Christus, Christiani nominis auctor et rector inuictissimus, et amplitudinis Christiane sapientissimus propagator. Hunc ut benedicatis, et in omnibus suis operibus  laudetis oportet, fratres karissimi, et indeficientis sue erga nos misericordie nullatenus obliuiscamini. Ipse reges mutat, et tempora; ipse pios corrigit, ut prouehat; ipse punit impios, ut corrigat; quippe, in quo nichil est immisericordie. Ipse temporibus nostris Christianitatem suam, ubicunque terrarum erat, pene totam excitauit: et ut ad cruendam in qua passus est Ierusalem, de spurcorum manibus Turcorum, qui ei uelut captiue dominabantur, Christiana concurreret militia, fideles suos unanimiter incitauit. Non enim sine diuina inspiratione credendum est, ab occidentali ad orientalem plagam, omnium rerum copiosos uelle militatum iri; et contra barbaras nationes, relictis prediis et domibus, filiis et uxoribus, pugnaturos brachio  suo, inter innumeras calamitates gaudenter proficisci. Quis enim tot principes, tot duces, tot milites, tot pedites sine rege, sine imperatore dimicantes eatenus audiuit? Neque siquidem in isto exercitu, alter alteri prefuit, alius alii imperauit: nemo quod sibi peculiare uidebatur disposuit, nisi quod sapientium commune consultum decreuit, nisi quod plebis scitum collaudauit. Certum est ergo quia Spiritus sanctus, qui ubi uult spirat, et ut tantos labores arriperent eos animauit, atque indiscissam eis concordiam inspirauit.

Huius Historie seriem postere successioni stylo nostro, licet non satis expolito, nisus sum commendare, quamuis tantum onus ingenioli nostri tenuitas non suffecerit conuenienter explicare. Sed quoniam  diebus nostris magna erat Sallustiorum et Ciceronum copia, qui tamen huic otio non ignobili assidere uellet, sterilis imminebat inopia: maioribus nostris, qui dormitabant et pigritabantur, uelut indignatus, hoc opus aggressus sum: et ne inuide obliuioni cederet historia digna relatu, ad scribendum pene sexagenariam appuli manum. Sane si melius facundiores id ipsum attentauerint, ipsorum nequaquam preiudico, si me castigauerint, facundie:  tantum precor ut nostro non derogent labori, causa inuidentie uel culpe insolentie. Non tamen huic beate interesse promerui militie, neque uisa narraui; sed nescio quis compilator, nomine suo suppresso, libellum super hac re nimis rusticanum ediderat; ueritatem tamen texuerat: sed propter inurbanitatem codicis nobilis materies uiluerat, et simpliciores etiam inculta et incompta lectio confestim a se auocabat. Accessi igitur ad hoc studium, non inanis glorie cupidus, non supercilii tumore inflatus, sed quod successiue placeat Christianitati, membranulis indidi curiosus. Et quamuis, Christianus ego, Christianis processerim atauis, ut iam nunc tanquam hereditate possideam sanctuarium Dei, et hereditarium Christiane mihi possessionis  uindicauerim titulum; paganismum autem, utpote a lege Dei extorrem, totis uiribus abominauerim, tamen in proferenda historie ueritate, in neutram amor uel odium, uel cetera uitia, me scientem precipitabunt partem: ut scilicet paganis detrahendo, Christianis, mendax et mendosus, temere faueam; et si quid fortiter et audacter gentiles egerunt, eorum fortitudini et audacie zelando aliquid decerpam: proferende siquidem ueritati temperanter studebo; et animi mei fauorem, quem tamen maxime Christianis debeo, ueritatis censura castigabo. Si enim gentilium robur plus iusto attenuarem; Christianorum fortitudini et laboribus detraherem, dum tanquam aduersus gentem imbellem, genus nostrum hiatu temerario dimicasse declamarem.  Succincte igitur que in codice predicto perpendi, recapitulabo; et partium narrantium que ibi adfuerunt relatione fretus, que audiui interseram, sicque iuuante Deo aggressum opus consummabo. Iam igitur ad prelibatum negotium stylum exspectantem applicemus. Emolumentum presumpti opusculi, bonorum omnium retributor, in bonum mihi retribuat Deus. Amen.


Explicit prologus.



INCIPIT HISTORIA IERUSALEM Qualiter Christiani a remotis partibus mundi cum maximo labore eam exquisiuerunt, expugnauerunt et tenuerunt. LIBER PRIMUS.


 Ierusalem, totius Iudee metropolim, non ignobilem nec ignotam ciuitatem, regalibus honorificentiis in immensum multoties decoratam, multoties a tyrannis hostibus obsessam, et ad solum usque dirutam, et a propriis filiis in captiuitatem abductis orbatam, uariasque temporum tumultationes ante Saluatoris aduentum perpessam, nouerunt qui uel historiographorum libros saltem tenuiter legerunt; uel qui computantium relationi aures audiendi  auidas accomodauerunt. Iam uero Christum predicantem super eam flesse, et eius abolitionem denuntiasse, nullus ignorat, nisi si quis forte paginam Euangelii imprudens et impudens uecorditer conculcat. Quod quomodo acciderit, legenti gesta Titi et uespasiani indifficulter patebit: quam lectionem uir eloquentissimus Iosephus, stylo celebri consecrauit. Ipsam iterum reedificatam et Christianis insignibus insignitam, et ecclesiarum edificiis decentissimis  honoratam, ipsa adhuc loquuntur edificia, et quibus tota ciuitas circumuallatur prouecta testantur menia; que ciuitas, quoniam in ipsius sue Christianitatis temporibus, Christo suo quam oportuit minus obtemperauit, terreno Regi subiugata rursum seruiuit, quia celesti imperatori militare pedetentim contempsit. Facta est igitur Babylonico admiraldi diutino tempore tributaria, que superba ceruicositate a Christo suo deuiarat; quamobrem seruierunt dominis profanis hi qui mortem euaserunt uel captiuitatem, eiusdem urbis coloni; et dominati sunt filiis indigenis gentiles aduentitii. Pollutum est nimirum sanctum Dei templum; et facta est aula Dei gentium conuenarum irreuerenter conuenticulum: Domus orationis spelunca latronum  facta est, et filiis suis mater Ecclesia, in nouercam alienata est. Sane Sancti Sepulcri ecclesiam, paulo seruari sinebant honorificentius: non quia multum de religione christiana curabant; sed quoniam taliter utilitatibus et cupiditatibus suis satisfaciebant. Aduentabant siquidem a remotis orbis partibus Christiani, orationis gratia, et honorabant sanctuarium illud largifluis oblationibus, confluentes autem Christianos multimodis gentiles angariis affligebant, et opimis euectionibus quas attulerant, peregrinos funditus emungebant, utpote quos et de uecturis conducendis inuitos in uia compellebant, et ab introitu desiderate et diu quesite ciuitatis quousque ingrediendi pretium dedissent cercebant, et sic uariis exactionibus eos pauperabant; ad extremum  uero, ab iniuriatis corporibus animas plerumque tormentis profligatas extorquebant. Ecclesiarum etiam alias in usus peculiares gens barbara reduxerant, aut in ipsis iumenta sua stabulantes, aut si quid est ignominiosius in eis operantes. Exacerbauerunt itaque contra se Deum, qui Deum abominabiliter inhonorauerunt, et loca sancta illicitis et fedis actibus dehonestauerunt. Decreuit igitur eos diuinum consilium castigare; et per eos quibus imperitauerant deliberauit eos a Deo locis dicatis eliminare. Iam enim gentiles usque Antiochiam imperium suum dilatauerant, et similiter ipsius sancte ciuitatis loca gloriosa fedauerant. Idcirco irritauerant in se furorem Omnipotentis, quoniam operum suorum fetorem emiserant in celum. uidebamus aliquando  ciues ipsius Ierusalem, inter nos, mendicos et exsules: uidebamus indigenas Antiochie, casum locorum sanctorum deplorantes, sibique pauperatis suppliciter stipem publicam implorantes. Aliqui condolebamus egenis; idipsum siquidem per nostros, siquando reuertebantur, audiebamus peregrinos. Publice predicationis causa, papa Romanus, Urbanus nomine, uenit in Gallias, et prout erat disertus seminiuerbius, uerbum Dei passim seminabat. Sane Placentie concilio generali celebrato, prelibatus paulo post Aruernis aduenit, ibique cum multis Galliarum episcopis et abbatibus, iterum generalem synodum celebrauit, in qua, que ad fidem pertinebant premissis, de Christianorum Ierosolimitanorum  et Antiochenorum casibus erumnosis, huiuscemodi sermonem subiunxit. Confluxerant etiam ad concilium e multis regionibus uiri potentes et honorati innumeri, quamuis cingulo laicalis militie superbi. Itaque residens in pulpito sic perorauit.

»Audiuimus, fratres dilectissimi, et audistis quod sine profundis singultibus retractare nequaquam possumus quantis calamitatibus, quantis incommoditatibus, quam diris contritionibus in Ierusalem et in Antiochia et in ceteris Orientalis plagis ciuitatibus, Christiani nostri fratres nostri membra Christi flagellantur, opprimuntur, iniuriantur. Germani fratres uestri contuberniales uteri uestri: nam et eiusdem Christi, et eiusdem Ecclesie filii  estis; in ipsis suis domibus hereditariis, uel alienis, dominis mancipantur, uel ex ipsis exploduntur, aut inter nos mendicant, aut, quod grauius est, in ipsis suis patrimoniis uenales exsulant et uapulant. Effunditur sanguis Christianus, Christi sanguine redemptus, et caro Christiana carni Christi consanguinea nefandis ineptiis et seruitutibus nefariis mancipatur. Illis in urbibus ubique luctus, ubique miseria, ubique gemitus. Suspiriosus dico, Ecclesie in quibus olim diuina celebrata sunt sacrificia, proh dolor! ecce animalibus eorum stabula preparantur: nequam homines sanctas occupauere ciuitates; Turci, spurci et immundi, nostris fratribus dominantur. Antiochie beatus Petrus primus resedit episcopus: ecce in ipsa ecclesia gentiles suas collocauere superstitiones,  et religionem Christianam, quam potissimum coluisse debuerant, ab aula Deo dicata turpiter eliminauerunt. Predia sanctorum stipendiis dedita, et nobilium patrimonia sustentandis pauperibus contradita, pagane tyrannidi subiiciuntur, iisque in proprios usus redactis domini crudeles abutuntur. Sacerdotium Dei humotenus conculcatum est; sanctuarium Dei, proh nefas! ubique profanatum est. Si qui ibi adhuc latitant Christiani, inauditis exquiruntur tormentis. De sancta Ierusalem, fratres, huc usque quasi loqui dissimulauimus, quod ualde loqui de ea pertimescimus et erubescimus: quoniam ipsa ciuitas, in qua, prout omnes nostis, Christus ipse pro nobis passus est, peccatis nostris exigentibus, sub spurcitiam Paganorum redacta est,  Deique seruituti  subducta est, quod enim ita est improperii nostri cumulus est, Christianorum, qui ita promeruimus, magnum dedecus est. Cui seruit nunc ecclesia B. Marie in qua ipsa pro corpore sepulta fuit in ualle Iosaphat? Sed quid templum Salomonis, imo Domini pretermisimus, in quo simulacra sua barbare nationes contra ius et fas modo collocata uenerantur? De sepulcro Dominico ideo reminisci supersedimus, quoniam quidam uestrum, oculis uestris uidistis quante abominationi traditum sit. Inde uiolenter abstrahunt Turci quas pro eleemosyna illic multoties intulistis oblationes, ibi nimirum multas et innumeras religioni nostre ingerunt irrisiones. Et tamen illo in loco , requieuit Deus, ibi pro nobis mortuus est, ibi sepultus est. Quam pretiosus sepulture Domini locus concupiscibilis, locus incomparabilis: Neque si quidem ibi Deus adhuc annuum pretermisit facere miraculum; cum in diebus Passionis sue, exstinctis omnibus et in sepulcro et in ecclesia circumcirca luminibus, iubare diuino lampades exstincte reaccenduntur. Cuius pectus silicinum, fratres, tantum miraculum non emolliat? Credite mihi, bestialis homo et insulsi capitis est, cuius cor uirtus diuina tam presens ad fidem non euerberat. Et tamen gentiles cum Christianis ista uident communiter, nec emendantur: perterrentur equidem, sed non conuertuntur ad fidem: nec mirum, quoniam mentis obcecatio illis dominatur. Quantis afflictionibus  uos qui adestis, qui redistis iniuriauerint, uos ipsi melius nostis, qui substantias uestras, qui sanguinem uestrum inibi Deo immolastis. Hec idcirco, karissimi, diximus, ut uos ipsos sermonis nostri testes habeamus. Plures supersunt et fratrum nostrorum miserie, et Ecclesiarum Dei depopulationes, que singulatim possemus referre, sed instant lacryme et gemitus; instant suspiria, et singultus. Ploremus, fratres, eia ploremus et cum Psalmista medullitus plorantes ingemiscamus. Nos miseri, nos infelices quorum prophetia ista completa est: »Deus, uenerunt gentes in hereditatem tuam; polluerunt templum sanctitatis tue; posuerunt Ierusalem in pomorum custodiam; dederunt morticina seruorum tuorum escam uolatilibus celi, carnem sanctorum  tuorum bestiis terre. Effuderunt sanguinem ipsorum, tanquam aquam in circuitibus Ierusalem, et non erat qui sepeliret .« ue nobis, fratres: nos, qui iam facti sumus opprobrium uicinis nostris, subsannatio et irrisio his qui in circuitu nostro sunt, condoleamus et compatiamur fratribus nostris, saltem in lacrymis; nos abiectio plebis facti, et omnium deteriores, immanissimam sanctissime terre plangamus deuastationem. Quam terram merito sanctam dixerimus, in qua non est etiam passus pedis quem non illustrauerit et sanctificauerit, uel corpus uel umbra Saluatoris; uel gloriosa presentia sancte Dei genitricis; uel amplectendus apostolorum commeatus; uel martyrum ebibendus sanguis  effusus. Quam beati, o Stephane protomartyr, qui te laureauerunt lapides? quam felices, o Baptista Ioannes, qui tibi ad Saluatorem baptizandum seruierunt Iordanici latices? Filii Isrel ab Aegyptiis educti, qui Rubro mari transito uos prefigurauerunt, terram illam armis suis, Iesu duce, sibi uindicauerunt; Iebuseos et alios conuenas inde expulerunt, et instar Ierusalem celestis, Ierusalem terrenam incoluerunt. Quid dicimus, fratres? audite et intelligite. uos accincti cingulo militie, magno superbitis supercilio; fratres uestros laniatis, atque inter uos dissecamini: Non est hec militia Christi, que discerpit ouile Redemptoris. Sancta Ecclesia, ad suorum opitulationem sibi reseruauit militiam, sed eam male deprauastis in malitiam. Ut ueritatem fateamur,  cuius precones esse debemus, uere non tenetis uiam per quam eatis ad salutem et uitam, uos pupillorum oppressores, uos uiduarum predones, uos homicide, uos sacrilegi, uos alieni iuris direptores; uos pro effundendo sanguine Christiano exspectatis latrocinantium stipendia; et sicut uultures odorantur cadauera, sic longinquarum partium auspicamini et sectamini bella. Certe uia ista pessima est, quoniam a Deo omnino remota est. Porro, si uultis animabus uestris consuli, aut istiusmodi militie cingulum quantocius deponite, aut Christi milites audacter procedite, et ad defendendam Orientalem Ecclesiam uelocius concurrite. Hec est enim de qua totius uestre salutis emanauerunt gaudia, que distillauit in os uestrum diuini lactis uerba, que uobis propinauit Euangeliorum  sacrosancta dogmata. Hec ideo, fratres, dicimus, ut et manus homicidas a fraterna nece contineatis, et pro fidei domesticis, uos exteris nationibus opponatis. Et sub Iesu Christo duce nostro, acies Christiana, acies inuictissima, melius quam ipsi ueteres Iacobite, pro uestra Ierusalem decertetis; et Turcos qui in ea sunt, nefandiores quam Iebuseos, impugnetis et expugnetis. Pulchrum sit uobis in illa ciuitate mori pro Christo, in qua pro uobis Christus mortuus est. Ceterum si uos citra mori contigerit, id ipsum autumate mori in uia si tamen in sua Christus uos inuenerit militia. Deus eiusdem denarii retributor est, prima et hora undecima . Horrendum est, fratres, horrendum est, uos in Christianos rapacem manum extendere:  minus malum est in Sarracenos gladium uibrare; singulare bonum est: quia et caritas est, pro fratribus animas ponere. Ne uero de crastinis euectionibus solliciti sitis, sciatis quod timentibus Deum nichil deest, neque his qui eum diligunt in ueritate. Facultates etiam inimicorum uestre erunt: quoniam et illorum thesauros exspoliabitis, et uel uictoriosi ad propria remeabitis, uel sanguine uestro purpurati, perenne brauium adipiscemini. Tali imperatori militare debetis, cui omnis non deest potentia, cui que rependat nulla desunt stipendia. uia breuis est, labor permodicus est, qui tam immarcescibilem uobis rependet coronam. Iam nunc igitur auctoritate loquamur Prophetica. »Accingere,« o homo,  unusquisque, »gladio tuo super femur tuum, potentissime :« Accingimini, inquam, et estote filii potentes, quoniam melius est uobis mori in bello, quam uidere mala gentis uestre et sanctorum. Non uos demulceant illecebrosa blandimenta mulierum, rerumque uestrarum, quin eatis, nec uos deterreant perferendi labores, quatenus remaneatis.« Et conuersus ad episcopos: »uos, inquit, fratres et cepiscopi, uos consacerdotes et coheredes Christi, per Ecclesias uobis commissas idipsum annuntiate, et uiam in Ierusalem toto ore uiriliter predicate. Confessis peccatorum suorum ignorantiam, securi de Christo celestem paciscimini ueniam. uos autem qui ituri estis, habebitis nos pro uobis oratores; nos habeamus uos pro populo Dei pugnatores. Nostrum  est orare, uestrum sit contra Amalecitas pugnare; nos extendemus cum Moyse manus indefessas orantes, in celum; uos exerite et uibrate intrepidi preliatores in Amalech gladium.«

His uel huiuscemodi aliis a Domino apostolico, his qui aderant luculenter intimatis, alii suffundebantur ora lacrymis, alii trepidabant, alii super hac re disceptabant. Inter omnes autem in eodem concilio, nobis uidentibus, uir magni nominis et summe ingenuitatis episcopus Podiensis nomine Naimarus, ad dominum papam uultu iucundus accessit, et genu flexo, licentiam et benedictionem eundi poposcit et impetrauit; insuper et ab apostolico mandatum promeruit, ut omnes ei obedirent; et ipse pro officio suo in omnibus, exercitui patrocinaretur, utpote  quem omnes magne strenuitatis et singularis industrie presulem nouerant. Digno itaque exercitui Dei inuento primicerio, prebuit assensum multitudo multa nobilium, et statim omnes in uestibus superamictis consuerunt sancte crucis uexillum. Sic etenim papa preceperat, et ituris hoc signum facere complacuerat: quippe predicauerat summus pontifex Dominum dixisse sequacibus suis: »Si quis non baiulat crucem suam et uenit post me, non potest meus esse discipulus. Idcirco, debetis, inquit, uobis crucem coaptare uestris in uestibus, quatenus et ex hoc tutiores incedatis, et his qui uiderint, exemplum et incitamentum suggeratis.«

Dum hec agerentur, ecce ex improuiso adfuerunt legati comitis Tolosani, Raimundi uidelicet de sancto  Aegidio, qui ipsum iturum iamque sibi crucem coaptasse retulerunt, et in concilio testati sunt. »Adiuncti sunt etiam ipsi, inquiunt, milites innumeri, et populum in ducatu suo conducet quam plurimum.« Et adiunxerunt: »Si quis est Dei, iungatur ei, quoniam opes suas indigentibus communicabit, et auxilium et consilium suum, nemini uiantium denegabit. Ecce, Deo gratias, iam Christianis ituris, duo ultronei processere duces; ecce sacerdotium et regnum; clericalis ordo et laicalis ad exercitum Dei conducendum concordant. Episcopus et comes, Moysen et Aaron nobis reimaginantur.« His auditis si qui pusillanimes heri exstiterant, hodie animabantur, et sancta cruce passim palliabantur.  Solutum est concilium, et nos unusquisque properantes rediuimus ad propria. Predicabant episcopi, et uoce liberiori iam illud idem uociferabantur laici: uerbum Dei seminabatur, et quotidie numerus Ierosolymitanorum augebatur; uerecundabantur qui remanebant, et iam coram gloriabantur qui peregrinatum ire disponebant: Alii alios cohortabantur; et in angulis et in compitis, inde singuli sermocinabantur. Nimirum pro his agendis dicunt quedam diuinitus obtigisse signa, que nos omnino non ignoramus uera.

 Anno siquidem ab incarnatione millesimo nonagesimo quinto, pridie Nonarum Aprilium, feria quarta, luna uigesima quinta, uisus est ab innumeris inspectoribus in Galliis, tantus stellarum  discursus, ut grando, nisi lucerent, pro densitate putarentur: opinabantur etiam quidam eas cecidisse, nos tamen de earum occubitu nichil temere presumimus affirmare. Nouimus tamen, ueritate testante, quod quandoque stelle cadent de celo . De discursu autem uel earum coruscationibus, si quis dubitat, uel nobis credat, uel annalibus nostris, in quibus id notatum reperiet, saltem acquiescat. Quid autem concursus iste precipue portenderit minime diffinimus: presertim cum nobis nondum datum sit nosse mysterium regni Dei, sed per parabolas et quasdam competentias, motui stellarum Christianitatis motum comparabant. Quippe anno subsequente  et synodus Aruernis habita est, et uia inchoata est. Preter hec omnia, quedam  Christianis intima inspirabatur uoluntas, ut pene omnes iter arriperent, si stipendiorum facultas eis suppeteret. Letabantur patres, filiis abscedentibus; gaudebant uxores, abeuntibus maritis dilectissimis, plusque tristabantur quod remanebant. Plures tamen abierunt, quam quod uel uix uel nullatenus redituri earum uiri properabant. Et mirum in modum, quod fieri solet in mortibus charorum, lacrymas his et illis extorquebat iucunditatis affectus. »Excessit« tamen »medicina modum,« quia plusquam debuit in quibusdam eundi uoluntas surrepsit. Nam et multi eremite et reclusi et monachi, domiciliis suis non satis sapienter relictis, ire uiam perrexerunt: Quidam autem orationis gratia, ab abbatibus suis accepta licentia, profecti  sunt; plures autem fugiendo, se subduxerunt. Multi etiam de gente plebeia, crucem sibi diuinitus innatam iactando ostentabant; quod et idem quedam ex mulierculis presumpserunt: hoc enim falsum deprehensum est omnino. Multi uero ferrum calidum instar crucis sibi adhibuerunt, uel peste iactantie, uel bone sue uoluntatis ostentatione. Sed de his, ut libet. Talibus enim rumoribus concursus euntium in tantum augmentabatur, ut iam esset numerus innumerus. Hec idcirco inseruimus, ne uel aliquid preterisse uideamur; uel nostratibus, in uanitatibus suis pepercisse redarguamur. Nec tantummodo populares, citramontanos homines is rumor exciuit, sed palatinos consules et regios tyrannos  cieuit, uidelicet Hugonem Magnum, fratrem Regis Francorum; Robertum Northmannie comitem, Anglorum Regis Wilhelmi filium; iterum Robertum Flandrensem. In Alamannie partibus Dux Godefridus, cum fratre suo Balduino et Eustachio, sermonem hunc recepit, et iterum alius Balduinus comes de Monte. Ultra montes quoque, in Apulia scilicet, uerbum istud percrebuit: et Boamundum, uirum admodum industrium, Roberti Guischardi filium, ducis Rogerii fratrem uocauit, eique Tancredum nepotem suum, et Ricardum de principatu sociauit. Porro si de uiris consularibus loqui attentarem, nec de Radulpho Balgentiacensi tacerem, nec Ebrardum de Puisat pretermitterem, nec de Centorio de Bieria, nec de Wilhelmo Amanei aliquid  dissimularem, nec multos alios stylus noster fastidiret, qui tamen preclaris facinoribus suis seipsos magnificauerunt, et in exercitu Dei se laudabiliter habuerunt. Nec tamen hos uel alios emula preteribit obliuio, ubi se opportuna offeret occasio. Predicti itaque uiri, expeditionem Dei aggressi, Constantinopolim, imperatorie dignitatis ciuitatem, cum populis innumeris appropinquauerunt. Neque siquidem Angliam, uel alias maritimas insulas, licet a nobis undisoni maris abysso ab orbe remotas, tonitruum istud latere potuit; imo et Britannos et Guascones, et extremos hominum Gallicios, fama perniciter succrescens animauit et armauit. uenetii quoque et Pisani, et Genuani, et qui uel Oceani uel maris Mediterranei littus incolebant,  nauibus onustis armis et hominibus, machinis et uictualibus mare sulcantes operuerunt, et qui terra ibant, uniuerse terre faciem, tanquam locuste, occuluerunt.

Transeundum fuit predictis Alamannis per Hungariam, et transierunt. Petrus quidam, magnus Eremita, cum multis Alamannis et Francis plurimis, subsequens agmen precesserat, et regiam ad urbem applicuerat: Inuenit tamen multos Lumbardos et Longobardos et iterum Alamannos qui eum precesserant; et ex imperatoris responso, uenientem exercitum sustinebant. Imperator autem interim iis mercatum dari iusserat, sicut erat rectum, in ciuitate. Mandando quoque mandauerat, ne quemdam sinum maris, quem Brachium Sancti Georgii uocant,  transfretarent, quousque maximus qui subsequebatur aduenisset exercitus. »Si enim, ait, aliter egeritis, efferi gentiles in uos irruent, et imbellem hanc periment legionem;« quod et sic postea contigit. Gens etenim illa sine rege, sine duce, uariis aggregata locis indisciplinate uiuentes, in res alienas rapaciter inuolabant, et plumbum, de quo ecclesie cooperte fuerant, asportabant et uendebant, necnon et palatia destruebant, et in omnibus se nequiter agebant. His cognitis imperator iratus est ualde, quippe qui beneficiis suis illos iam uidebat ingratos. Cegit itaque eos transfretare expulsos a ciuitate. Qui transfretati multis iterum illicitis in Christianos patratis: nam et domos eorum, et Ecclesias, hostiliter terra depredata, cremauerunt: tandem uenerunt Nichomiam.  Illic Lumbardos, Longobardos et Alamannos a Francis separantes: Franci siquidem ferociores et intractabiliores erant; et ob id, ad omne malum procliuiores; prefecerunt sibi gentes alie, Francis remotis, quemdam Raginaldum; et sub eius ducatu ingressi sunt Romaniam. Ultra Nicenam autem ciuitatem progredientes, quatuor itinere dierum, inuenerunt quoddam castellum cui nomen Exerogorga,  incolis omnibus uacuum: illud igitur intrantes causa hospitandi, ibi demorati sunt, quippe ipsum inuenerunt omnium uictualium redundantia plenum. Quo Turci per exploratores suos cognito, haud mora circumuallare castellum festinauerunt. Raginaldus  cum suis castellum exierat, ut Turcis uenientibus pretenderet insidias. Preualuerunt autem Turci, et multos ex eis gladio ceciderunt; si qui uero potuerunt, fuga clapsi in castellum recepti sunt, quo undique obsesso aquam illis confestim abstulerunt. Fons etenim et puteus, quo castellum sustentabatur, extra erat, quem utrinque uiriliter circumseptum Turcorum exercitus indesinenter obseruabat. Nihil est laborantibus aque penuria durius: nichil citius tuta expugnant loca, quam intolerabilis sitis iniuria. Coacti sunt ergo Christiani suorum sanguinem elicere et bibere iumentorum. Alii pannos in cisternas limosas deponebant, et si quid humoris inuenissent, in os suum exprimere non erubescebant. Dictum est, quod nimis turpe est, quod quidam in  manibus suis micturiebant et sorbebant. Alii si forte reperissent terram humidam uel frigidam, fodiebant; et in ipsa uel nudi supinabantur, uel suis apponebant pectoribus, ut saltem sic quoquomodo refrigerarentur. Quis in tantis anxiatus angustiis uiuere potuit? Sustinuerunt tamen moribundi magnam hanc per octo dies incommoditatem, Sacerdotibus qui aderant sic interim sermocinantibus: »Sustinete, fratres, ut enim uos tentet adest Deus. Nolite itaque desperare in his etiam magnis tribulationibus; sed efficite gnauiter, ut qui eius prouocastis iram, uel in arcto positi nunc, eius largifluam uobis euerberetis misericordiam. Promereri poteritis in tali angustia positi eius beneficium, si ad ipsius toto corde confugietis auxilium. Ipse olim percuti iussit in deserto  Sina, petram, et fluxerunt aque, et biberunt patres nostri in saturitate. Adhuc est eiusdem potentie, adhuc est eiusdem misericordie. Si uos modo non exaudierit, culpa nostra est; si uos modo non respexerit, nostra est negligentia. Reminiscamini quoniam eum grauiter offendimus et irritauimus, qui in rerum fraternarum rapacitate et in ecclesiarum destructione inexplicabiliter crassati sumus.«

Hec illis sacerdotes quotidie referebant, sed illi nullo uino compunctionis potari poterant. Computruerant illi tanquam iumenta in stercoribus suis, ideoque de peccatis suis, indurati corde cum Pharaone, Deo satisfacere nequaquam potuerunt: quocirca perierunt. Obtura uerunt igitur aures suas, aspidibus surdiores, contra uocem incantantium sapienter,  et idcirco reuera operati sunt insipienter. Quin dux eorum Raginaldus cum Turcis consiliatus est, et ut eis si posset fratres suos proderet pactus est. Exiuit itaque cum multis, fingens se ad bellum procedere, et transfuga fugit ad Turcos. Qui remanserant, inhonestam coacti fecerunt deditionem; et, o miserum facinus! uersi in desperationem, contra Dominum abominabilem commiserunt apostasiam. Illi uero qui fidei sue testimonium perhibuerunt, uel capitalem subiere sententiam, uel in signum positi, sagittati sunt, uel ab inuicem diuulsi, pro uili pretio uenundati sunt uel in captiuitatem abducti sunt, alii in Antiochiam, alii in Corrosanum, alii in Aleph, aut ubi de eis triumphantibus, et captiuantibus  captiuos captiuatum ire magis complacuit; qui tamen pro fidei Christiane inconuulso tenore, glorioso fine quieuerunt. Hanc persecutionem primam perpessi sunt Christiani tertio Kalend. Octobris. Audientes iterum Turci quod Petrus Eremita et Walterius cognomento Sine habere, in alia ciuitate cui nomen Ciuitot prope Nicenam essent, persequi aggressi sunt illos, pro secundis successibus rabidiores, et more luporum debacchantium uel fere tigridis, sanguine effundendo procliuius incumbentes. Iam igitur, securi de triumpho, accurrentes obuiauerunt Walterio, quem et multos qui cum eo erant, obtruncauerunt. Petrus enim Eremita iam Constantinopolim redierat, quoniam illum auscultare gens litigiosa non acquiescebat. Et quoniam eos  imparatos Turci repererunt, ideo facilius superauerunt. Decollauerunt etiam quemdam Domini sacerdotem, Missarum solemnia suppliciter celebrantem. Si qui potuerunt euadere uiui, fugerunt, uel in carectis uel syluis, uel in montanis delitescentes; alii Ciuitot castellum, quatenus se defenderent, tenuerunt; quod et Turci protinus obsederunt, lignisque quamplurimis undequaque allatis, incendium et castello et hominibus preparabant. Christiani autem, extrema iam in desperatione positi, animosiores: »Desperatio siquidem aliquando audaciores facit;« audenter in ligna iaculati sunt ignem. Sic ergo euaserunt incendium, sed non omnino euaserunt imminens mortis periculum. Apprehenderunt siquidem Turci totam castri munitionem, et Christianos  apprehensos uel occiderunt, uel captiuauerunt, uel in quodlibet opprobrium subsannauerunt. Hec iterum passio contigit eis in mense Octobri. Ecce modico temporum interuallo, paruo terrarum interstitio Christianitas bis profligata est, bis multata, bis castigata: quod pro expiatione facinorum suorum illis contigisse non ambigimus; et pro reprimenda minus cautorum stoliditate, et pro subsequentis exercitus necessaria castigatione. Qui enim adhuc citra Constantinopolim castra metati fuerant, hoc audito  alii alios exspectabant, quatenus consilio communicato, auxiliaribus freti ducibus, et copiis stipati  militaribus, terram inimicorum ingrederentur, Deitate sibi, precum pura confessione, prius complacata.

Dum hec agerentur, dux Godefridus et Balduinus atque Eustachius fratres, et Balduinus de Monte cum turmis suis per Hungariam commeantes, Constantinopolim appropinquabant. Podiensis namque episcopus et comes Raimundus per Sclauariam gradiebantur. Hugo Magnus et Flandrensis comes, et Robertus Northmannorum dux, cum suis commilitonibus Romam pretereuntes, in Apuliam deuenerunt. Boamundus autem tantas Francorum frequentias audiens aduentare, neque siquidem tantum hominem huiusce rei ignarum, tam diuulgata fama pertransire  poterat, singulorum probitatibus signisque perscrutatis, pallium optimum precepit afferri; quod per particulas concisum, crucem unicuique suorum distribuit, suamque sibi retinuit. Tantus igitur militum concursus ad eum subito factus est, quatenus comes Rogerius in obsidione  pene solus remaneret; dolensque se suam amisisse gentem, Siciliam cum paucis reuersus est. Boamundus autem, ut erat uir per omnia modestissimus, modeste uiam suam et euectiones preparauit, et cum optimatibus suis et cum affluentibus armatorum copiis transfretauit, et tandem tranquillo remige in Bulgarie partibus applicuit. Nomina uero suorum qui ei in itinere hoc adheserunt, eique aliis coheserant  in bellis, hec sunt: Tancredus Marchionis filius; Richardus de principatu, Ranulfus frater eius, Robertus de Anxa, Ermannus de Canni; Robertus de Surda ualle, Robertus filius Turstani, Hunfredus filius Radulfi, Ricardus filius comitis Rannulfi, et comes de Rusinolo, cum fratribus suis, et Bellus Carnotensis, Alberedus de Cagnano, et Gunfredus de Monte scabioso. Hi omnes unanimiter Boamundo coniuncti sunt, eique se deuotissime in uia Dei obedituros, inseparabiliter iurauerunt. Hugo uero Magnus et Wilhelmus Marchisi filius ad portum Bari pelagus prepropere ingressi sunt, et nauigantes applicuerunt Duracium. Dux autem ciuitatis illius de principibus imperatoris unus, arbitratus eos, ut reuera erant, uiros magnos et gnaros, apprehendi  iussit eos, utpote qui nondum erant cuneis militaribus et auxiliaribus peditum manipulis satis premuniti. Fecit ergo eos sub excubanti custodia Constantinopolim solerter deduci: quatenus imperator pro libitu suo super eos decerneret, sicque uellet hominium et fidelitatem ab eis reciperet. Hoc autem dux ille idcirco maxime fecisse uisus est, ut et deuotionem quam erga imperatorem suum habebat, res ipsa talibus indiciis approbaret; eumque sibi uehementius conciliaret.

Dux autem Godefridus, ducum omnium primus Constantinopolim uenit, duos dies ante Natale Domini, et prope illam castra metatus est. Boamundus enim suos exspectando, qui eum subsequi satagebant,  pedetentim gradiebatur; proinde callide eos paulatim eundo in dies operiebatur. Imperator autem in suburbio ciuitatis, duci paulo post mandauit hospitium. Armigeri uero ducalis exercitus, sine qualibet cautela, ad subuehendas paleas, uel cetera sibi necessaria, extra ciuitatem cursitabant. Quippe nondum aliquid de imperatore suspicabantur sinistrum, utpote qui eis uoluntarius prebuisset hospitium. Imperator uero absconse suis mandauerat Turcopolis et Pincinatis, quatenus in dies exeuntes inuaderent, et perimerent, et curiosissime super hoc excubarent. Duci, suorum defectus nuntiatus est, et inopinate Turcopolorum ei patuerunt insidie. Exiuit igitur Balduinus ad suorum protectionem, et si posset ad insidiantium deletionem;  inuenit autem eos insequentes suos, et ex improuiso incautos inuasit et superauit; partem occidit, sexaginta quoque ex iis uiuos comprehensos, fratri suo duci imperterritus presentauit. Audiens hoc imperator Alexius , ualde iratus, malum exercitui Christi in corde suo indesinenter machinabatur. Dux de imperatoris furibunda perturbatione certus, precauens in futurum, ciuitatem exiuit, et ubi prius sua fixerat tentoria collocauit. Nocte superueniente, iussu imperatoris inuasa sunt castra ducis, et exercitus eius multis lacesssitus iniuriis. Dux autem, sicut erat huiusce rei sagacissimus, et pugnator acerrimus, excubiatores qui tentoriis excubarent prudenter disposuerat, et unumquemque uigilare sibi mandauerat:  uersutias enim imperatoris non nesciebat. Repulsi sunt quantocius inuasores, et ex illis septem peremptis, usque ad portam ciuitatis audacter dux fugauit fugientes. Ad tentoria itaque sua reuersus, fuit ibi pene quinque diebus. Imperator enim interim in eum malum moliri; dux sollicitius sibi suisque consiliari: imperator ei transitum per ciuitatem regiam prohibere; dux subseqeuntium optimatum aduentum exspectare. Imperator tandem ut nichil intentatum relinqueret , sub pacis obtentu pactus est cum duce, quod si transfretaret Brachium, copiosum ei semper mitteret mercatum; et omnibus indigentibus, stipem impertiret necessariam, tantum de eo iuramento esset securus. Ideo  sic fecit imperator, ut ducem a regione illa cum suis amoueret copiis, ne posset couti superuentorum principum consiliis et auxiliis. Transiuit itaque dux, imperatori facta et ab eodem accepta identidem promissorum fidelitate.

Boamundus interim in uallem de Andrinopolin uenit ibique suos concionando taliter allocutus: »Optimates et commilitones nostri, oportet caute nos omnes dehinc abeamus. Cautela nobis est pernecessaria, presertim cum pro Deo a nostra peregrinamur patria. Peregrini pro Deo sumus, Christi milites sumus, a Christianorum penatibus diripiendis manus rapaces cohibeamus. Tempus erit cum terram hostilem intrabimus, cum de eorum spoliis  opimis ditabimur et letabimur. Christiani quicunque nobis mercatum prestiterint, securi ueniant et securi redeant: terra in qua sumus Christianorum est, ideo uobis eam depredari non licet. Tantummodo in ea pro benedictione cibaria capiamus; nec ultra quam usus uiuendi postulat, fratrum suppellectilem discerpamus. uos autem, proceres nostri, familiares nostri, qui expeditiores estis, de peditibus uigilantius procurate, et ne deficiant in uia, eos exspectando maturius procedite, et tentoria uestra tempestiue figite. Et quoniam, Deo gratias, opulentiores estis, opes uestras pro eleemosyna pauperibus effundite, Dominum ante oculos presentem semper habete.« His dictis heros prudentissimus conticuit, et moueri castra de ualle precepit. Tandem  peruentum est Castoriam, in qua Natale Domini solemniter peregerunt; ibique per aliquot morati dies, quesitumque mercatum habere non potuerunt. Pretendebant enim homines ciuitatis illius eos nequaquam peregrinos, sed gladiatores et tyrannos. Compulsi sunt ergo, inedia cogente, boues, equos et asinos rapere, et si quid quod mandi posset conuenientius inueniebatur. Egressi subinde Castoria castrametati sunt in Pelagoniam. Castellum autem Hereticorum ibi erat munitissimum, abunde bonis omnibus refertum: quod undique aggressum, habitatoribus eiusdem cum eo combustis, omnino pessum dederunt, hereticis nimirum inimicantes. Omnes siquidem illi uiatores, Iudeos, hereticos, Sarracenos equaliter  habent exosos, quos omnes appellant inimicos Dei. Castello igitur illo radicitus diruto, exstinctisque omnibus habitatoribus eius, tentoriis collectis peruenerunt ad flumen Bardanum, quod Boamundus cum parte sui exercitus pertransiuit: pars etenim, comes uidelicet de Rosinolo, cum fratribus suis remansit. Homines autem imperatoris qui uias obsidentes, palantes explorabant, uidentes exercitum diuisum, impetu facto irruerunt in comitem et in suos, sperantes se in eos indifficulter preualituros, exercitu duntaxat a se disgregato. Quo Tancredus siue per legatum siue per tumultum cognito, necdum enim multum ab aliis aberant, rapidum calcaribus urgens cornipedem fulmineus aduolat; et fluuio qui intererat euadato, sed potius enatato,  festinum comiti contulit presidium. Duo siquidem millia militum Tancredum subsecuti fuere, qui similiter amne transito eis auxilium prebuerunt: qui confestim, contra spem Turcopolorum, ipsis preualuerunt, et eos de prelio fugauerunt, et de fugatis gloriose triumphauerunt. Nonnullis autem peremptis, plures apprehensos, uinctos presentauerunt Boamundo, qui eos percunctatos quare tam crudeliter sue resisterent expeditioni, presertim cum suo non inimicaretur imperatori, ipsis respondentibus audiuit: »Nos in roga imperatoris locati, nichil aliud quam quod ipse imperat possumus.« Boamundus autem imperatori indignatus, seipsum tamen reprimens, eos quidem impunitos dimisit,  sed ne suis de cetero nocerent, interminando eos compescuit. Dixisse tamen suis familiaribus putatur: »Nos transituri per imperatorem, tumorem animi compescamus, et ne eum iniuste exacerbemus, prout possumus euitemus. Extreme imperitie genus est, hominem ibi totum efflare spiritum, ubi commotus animus nullum habebit effectum. Porro prudentie modus est potestatiuum hominem seipsum dissimulare, ubi potentie sue nequit satisfacere. Prudentie est, in tempus differre, quod continuo non possis implere. Rursus socordie et ignauie redarguendus est, qui cum ultra non possit, intonat minis; cum uero possit, illate obliuiscitur improbitatis. Si possumus, imperatorem beneficiis superemus; sin autem, mala nobis illata  equanimiter dissimulemus.« Hec ait, et iram. animi tacitus continuit. Hoc bellum factum est quarta feria in capite ieiuniorum. Nulli dubium quin illa die inuiti pugnauerint peregrini, nisi quod se defendendi necessitas eis incubuit. Interea imperatoris legati obuiauerunt Boamundo  qui eum per terram illam secure deducerent, et eis ubique mercatum impenderent. Misit autem ad hoc quemdam suum corpalatium, ualde sibi familiarem, hominem admodum solertem. Iste semper preibat, et ex imperatore regionarios allocutus, forum rerum uenalium semper eis preparabat. Ad quoddam uentum est castellum, quod quia frumento, caseo, uino et oleo redundabat, aggredi contendebant; castellani siquidem, neque  eis mercatum preparabant, et in tantum eos uerebantur, quod neminem eorum recipiebant. Boamundus autem uiriliter illud prohibuit, ne forte imperator in eo aliquam inueniret perperam: licet ei Tancredus et alii multum in faciem restiterint; preualuit tamen sententia prohibentis.

Mane facto obuiam illi exierunt castellani, cruces pre manibus gestantes, et indulgentiam deprecantes, et ei quecunque placuissent offerebant; ille autem libenter eis indulsit et pertransiuit. uenit autem ad ciuitatem que Serra dicitur, et ibi sufficiens habuerunt mercatum. Boamundus tunc prudenter egit, quoniam cum duobus corpalatiis, sine aliqua amaritudine concordatus est, et amicissimi in die illa facti sunt; pro illorum denique amicitia,  cuncta reddi animalia iussit que sui rapuerant, quecunque fuerunt inuenta. Corpalatii autem, hominibus omnia quorum fuerant, reddiderunt: luctus itaque plangentium, uersus est in gaudium. Denique prout tempus poscebat, de loco in locum castra metati sunt, et usque Rusam ciuitatem uenerunt: ibi quecunque necessaria erant sufficienter comparatis , suos tetenderunt papiliones, feria quarta ante Cenam Domini. Boamundus ibi sua gente dimissa, cum paucis ad imperatorem profectus est, suisque dixit hominibus: »Modeste uos agite: ego uos preibo, uobis transitum preparatus; uos autem moderanter appropinquate ciuitatem, et omnia sapienter agite.« Tancredus  autem caput et princeps militie Boamundane, uidens Christianos in expeditione pauperatos et mendicos, eis in immensum condoluit; et illos, qua cibaria inuenirent, per aliam uiam conducere cogitauit. Intrauerunt igitur in uallem ubere glebe gaudentem, et nutrimentis corporalibus refertam, ubi Pascha Domini celebrauerunt. Imperator audiens, quem nimium uerebatur, aduenisse Boamundum , honorifice suscepit eum, et extra ciuitatem, prout utrumque decebat, copiose procurauit. Dum autem imperator de colloquio Boamundi precepisset, dux Godefridus,  Constantinopolim, suis ultra brachium relictis, redierat: quoniam imperator, ut ei pepigerat, mercatum nullum transmittebat. Episcopus uero Podiensis et sancti Aegidii comes, sua iterum post se intermissa multitudine, aderant. Imperator a suis accepto consilio , heroas singulos per internuntios allocutus est, quatenus ei omnes et hominium et fidelitatem facerent, et sic securi transfretarent. Optimates enim regie ciuitatis sibi precauentes, ne forte Franci congregati in eos insurgerent, bonisque suis eos priuarent, illud imperatori consuluerant, ut saltem a Francis taliter securi uiuerent. Franci siquidem omnino periurium uitant. Hoc imperator ingeniose querere, Franci uiriliter negare; Franci  pretendere se iuramentum nulli nisi Deo debere, cuius milites erant in uia. Ad hec imperator transitum abdicare, de cetero et mercatum et conductum polliceri, seque ipsum post eos iturum, et iis cum omnibus suis copiis subuenturum affirmare. Angustiabantur Franci, iuramentum facere renuentes, presertim cum Greci aliter eis meatum nequaquam consentirent. Quid facerent? contra Christianos pugnare nolebant; transitum pacifici habere non poterant: imperfecto ad quod ierant negotio, ad propria regredi abominabantur. Tandem multi compulsi necessitatibus in hanc deuenere sententiam, pollicitationibus imperatoris aliquantulum allecti, quatenus eo tenore satisfacerent imperatori, si ipse de quibuscunque eis promittebat, eis iurari preciperet,  quod ita totum factum est. Iurauerunt igitur Alexio imperatori uitam et honorem, quod neutrum ei auferrent, quoad ipse quod iurabat bona fide teneret. Comes autem Sancti Aegidii plus aliis renitebatur; imo, quomodo de imperatore suos ulcisceretur, irrequietus cogitabat. Preualuit tamen communis Heroum sententia; et ab hac intentione animosum comitem reuocauerunt. Iurauit itaque, sed ad hominium nequaquam deductus est: dixit enim se malle mori, quam hominium faceret imperatori. Dicunt Grecis sacramentum comitis satis fuisse, quandoquidem illud quod amplius exigebant extorquere non potuerunt; preceptum est igitur illico de nauigio. Tancredus interim cum exercitu sibi commisso aduenerat. Audiens itaque quod imperator a  maioribus natu sacramentum exegerat, cum Ricardo de Principatu inter plebeios delituit; puppibusque acceleratis, properus pertransiuit. Boamundus tamen suis transfretaturis, succincte dixit: »Maturate gradum, nec aliquid incaute faciatis: demorabor adhuc de mercato locuturus, ne aliquid inconsulte fecisse uideamur; uos prudenter ambulate, nec nimis remisse, nec insipienter militate. Plerumque contingit, ut quorumdam insipientia, sapientium causas impediat. uidete ergo quomodo caute ambuletis omnes et singuli, et alius alium attentius commonete. Hec« ait, et de transitu festinanter mandauit. Ecce iterum legationes episcopi Podiensis pariterque comitis aderant Tolosani. Remansit  itaque comes cum sua gente, donec ei et Boamundo satisfactum est de mercato.

Dux Godefridus cum aliis Nicomediam uenit ibique cum Tancredo tribus diebus fuit. Cognitoque quod nulla, qua tot et tante gentes possent procedere, pateret uia, misit dux qui rupium et montium complanarent precipitia, hominum tria millia, qui acceptis securibus asciis et uidulis, aliisque multimodis ferramentis, ad carecta et fruteta stirpanda, et ad prerupta montium cequanda, uiam exercitui preparauerunt, positisque in altum signis, que subsequentes agnoscere possent, ne forte deuiarent, uenerunt Niceam, pridie Nonas Maii. Nicea autem totius Romanie caput est. Castris itaque metatis, locatisque tentoriis, obsessa est Nicea, que est ciuitas  munitissima, utpote quam ostentabant inexpugnabilem in celum porrecta menia lacusque adiacens ciuitatem a latere cingens. Passi sunt igitur ibi Christiani calamitosam panis inopiam, ita ut si quando panis unus inueniebatur, uiginti uel triginta denarios emeretur: nondum enim mercatum ad eos ab imperatore fuerat directum. Sed Deo de suis procurante, uenit confestim Boamundus copiosum terra marique deducens mercatum; facta est itaque inopina et repentina uictualium ubertas, in tota Christi militia. In die autem Ascensionis Dominice, aggressi sunt ciuitatem expugnare, et contra muralem altitudinem machinas ligneas erigere. Per duos igitur dies infestantes acriter ciuitatem, conati sunt etiam murum effodere. Gentiles qui intus erant, e  contra uiriliter instare, muros penatesque suos magna ui defensare; lapides et spicula dirigere, clypeis se protegere, et superuenienti telorum nimbo se audacter opponere. E regione Galli nichil intentatum relinquere; consertorum testudine scutorum se occultare, et sic iaculorum ingruentiam deuitare; et sic persepe fatiscentes obsessos lacessere. Ciues interim missis nuntiis, neque siquidem qua lacus extendebatur, ciuitas obseruari poterat, a contribulibus et confinibus suis adiutorium conuocauerunt dicentes: »Accelerate, per meridianam portam, nichil formidantes intraturi. Porta, inquiunt, enim meridiana, adhuc ab omni uacat obsidione.« Ipsa autem die, porta eadem comiti Tolosano et Podiensi episcopo, Sabbato scilicet post Ascensionem Domini,  commissa fuit; nam eadem die uterque aduenerant. Comes itaque Saracenis secure accurrentibus, ex improuiso armatus obuiauit; et eius exercitus totus in armis speciosus; et omnes signo sancte crucis confisi, barbaram uiriliter repulerunt stoliditatem. Que gens non paucis suorum amissis, in fugam turpiter uersa est, et a Francis indifficulter superata. Comes itaque cum magno tropheo, ea die tentoria sua ingressus est. Ciues obsessi alios rursus direxere nuntios, qui de auxilio loquerentur; et spem pugne et certitudinem uictorie, iurando testarentur. ueniebant igitur cateruatim congaudentes, et uictoriam in manibus autumantes, et de spolils inimicorum diripiendis iam letantes. Efferebant  itaque suos unusquisque funiculos, quibus uinctos ad sua captiuatum ducerent Christianos. Confidebant namque, et in magnis nationum congregatarum copiis, et in sue uiribus animositatis, paruipendebant etiam gentem Christianam, utpote et itineris longinquitate molestatam; et fame et siti, multisque aliis incommoditatibus profligatam. Ex montium igitur cacuminibus incaute conglobati descendebant, et ad ciuitatem usque discurrere satagebant. Quibus iterum obuiantes Franci: Franci siquidem nichil negligentes, uias omnes obseruabant, eos rursus inuaserunt, rursum superauerunt, rursum fugauerunt; multis autem internecioni deditis uictoriosi redierunt, attulerunt etiam plurima cesorum capita, que fundibularii proiecerunt  in ciuitatem, ad obsidentium exsultationem, ad obsessorum perturbationem. Non tamen gentiles minus animosiores Christianis resistebant; sed modo de propugnaculis iacula dirigere, muros defendere; modo progredientes, ipsa castra perturbare. Contra comes Raimundus et Podiensis episcopus homines ordinauerunt, qui turrem que tentoriis suis porrecta preminebat, incessanter suffoderent et infractis uiribus operi iniuncto insisterent. Aggressi itaque ciuitatem, colonos rebellantes, balistis et arcubus et fundis deterrentes , homines preparatos ad muros usque direxerunt, et ne quid eis mali possent oppidani moliri, sagaciter eos tuebantur; suffoderunt itaque turrem radicitus, immissisque lignis, et igni  in muro terebrato succenso, indemnes redierunt ad suos. Ignis extemplo lignis preualuit. Quibus combustis, turris dependens extabuit, et per rimas dehiscens, ruine machina tota succubuit. Sed quoniam nox erat, non potuerunt nec uoluerunt Christiani contra urbem preliari, quod mane futuro se facturos disponebant. Dilatio autem ipsa multum obsessis profuit, multum uero Christianis obfuit. Nocte siquidem gentiles murum irrequieti reedificauerunt, noctemque illam insomnem duxerunt, in nullo pigritantes, sed de ciuitatis sue tuitione se inuicem cohortantes. Facto diluculo Franci de inopina muri edificatione uehementer admirati sunt, et eorum irrequietudinem laudauerunt, et tamen quia diutius ibi morari compulsi sunt, doluerunt. De repente  siquidem maceriam eo usque inaltauerant, ut Christiani eos ex illa parte neutiquam nocere possent. Cassatus itaque Christianorum labor hoc modo fuit, quibus illa meniorum suffossio nichil profuit. Ecce aduenerat comes Robertus de Northmannia.

Isti omnes urbem obsederunt, tentoria sua prope locantes. Ex una parte obsederant eam Bemundus et Tancredus: iuxta quos dux Godefridus, cum fratre suo Balduino atque Eustachio. Deinceps autem comes Flandrensis, uir quidem strenuus et miles audacissimus. Iuxta hunc etiam comes Robertus Normannus atque Stephanus Carnotensis, et comes de Sancto Paulo, et Chonanus filius comitis Gaufridi, et Radulphus de Guer, et Rogerius de Barnauilla,  et alii quamplures. A porta uero meridiana Tolosanus et Podiensis, ut dictum est, excubabant. Ita circumcirca eam uallauerant, quatenus nemo uel ingredi uel egredi possit, nisi qua lacu ciuitas cingebatur. Per lacum enim Christianis uidentibus, securi nauigabant, sibique necessaria nauigio deuectabant. Porro Christi militia taliter urbem obsederat. »O castra speciosa! o tentoria imperiosa! quis unquam similia uidit tabernacula? Cesset illa adulabilis fabula de Troia, uilescant illa Pelasgorum tentoria, obscurentur ulterius procerum illorum actus et nomina. Illic Ulysses suam exercuit astutiam; Aiax suam ostentauit audaciam; Achilles suam manifestauit duritiam. Hic columbinam Christiani pretendebant simplicitatem, et in armis mundam et  gloriosam exercebant militiam: mundi moribus, uegeti corporibus, animosi pectoribus dimicabant; quippe animabus suis precauebant, carnisque uoluntatibus et uoluptatibus omnia illicita abdicabant; fulgebant in armis, maximeque in morum ornatu erant decentissimi.« Fateor et uerum fateor, quoniam si Balaam  huic tam formose speculationi adesse meruisset, tentoria ista tentoriis Isreliticis preposuisset. In castris siquidem Christianis, nec Phinees Medianitidem , quem pugione confodere deberet, inueniret; nec serpens malignus quem pro malignitate sua torreret, haberet. Ut breuiter dicam, militia illa formose Ecclesie instar erat; et forma, ut de tali non temerarius Salomonem decantasse autumauerimus: »Ecce  tu pulchra es, amica mea, sicut tabernacula Cedar, sicut pelles Salomonis .« In ista siquidem expeditione duces ipsi militabant, ipsi duces excubabant, ut nescires quid dux a milite, quid miles differret a duce. Preterea ibi erat tanta omnium rerum communitas, ut uix aliquis aliquid sibi diceret proprium; sed, sicut in primitiua Ecclesia, ferme illis erant omnia communia. Lupanar et prostibulum omnino a castris suis procul eliminauerant, et potissimum de morum honestate disceptabant. Ibi tamen cum hominibus mulieres habitabant, sed uel in coniugio uel in legali ministerio. Si quis enim alicuius conuincebatur inhonestatis, uel in faciem, ut ceteris metus incuteretur, castigandus increpabatur, uel grauiter de eo uindicabatur: quotidie siquidem de  continentia sermocinabantur episcopi, et omne scortum et abusum de medio castrorum abominabantur. Opponebant se certatim castrenses illi pro fratribus, inimicorum gladiis; et mirum in modum letabantur, si mori mererentur pro ulciscendis proximorum iniuriis: »O super omnes regiones extollenda Gallia! quam pulchra tabernacula tua ecce in Romania! Ab occidentali Europa armata iter arripuisti, et in Asia tentoria tua et Conopeorum tuorum paxillos collocasti. Conseruet ac perennet Deus hanc bone uoluntatis tue unanimitatem; quatenus tuta procedere possis ad quam suspiras Ierusalem.« Turci interim et pro ciuitate defendenda desudabant, et a meniorum restauratione nullatenus quiescebant.  Terra undique obsessi, lacui uictualia subuecturi securi se committebant. Ibant et redibant Christianis uidentibus, nec eis nocere poterat Francorum quantuslibet exercitus. Sed quis eorum sollicitam euasit solertiam? Franci, uiri per omnia prudentissimi, consilium acceperunt, quatenus oppidanis auferrent etiam lacum. Direxerunt itaque legationem suam Constantinopolim, que uocabulo antiquiori Byzantium dicta fuit, unde et adhuc monete ciuitatis illius, denarios byzanteos uocamus, quatenus imperator imperio potestatiuo, nauigium copiosum Ciuitot dirigeret, ubi portus erat opportunus; et quoniam nocuit differre paratis, nullas in remittendo innecteret moras. »Insuper, inquiunt, boues et plaustra nobis transmitte, ad rates per montana et  siluas ad lacum usque subuehendas. Si enim taliter egeris, ciuitatem Niceam, quam obsedimus, quam Turci tibi uiolenter abstulerunt, indubitanter recuperabis: nullum enim habent effugium, si suum eis interdicemus nauigium.« Ex imperatoris precepto et boues festinanter adducti sunt, et naues ueliuole portum Ciuitot appulerunt; Turcopoli etiam imperatoris adfuerunt. Scaphe carrucis superposite, bobus huic operi ministrantibus, usque ad crepidinem lacus magno labore deducte sunt. Ea uero die noluerunt eas impingere in lacum, quod commodius duxerunt noctem exspectare. Hoc autem ideo fecisse uidentur, quatenus ex improuiso ciuitati per lacum approximarent; nauigiumque castellanorum, dum nescirent, diriperent. Sole ruente nocteque terris  incumbente, naues in lacum impegerunt, easque Turcopolis mandauerunt. Crepusculo diei albescente, lacum sulcantes, ordinate tendebant puppes ad ciuitatem. Ciues lacum nauibus opertum eminus aspicientes, admirabantur; et si forte sibi ueniret adiutorium suspicabantur. At postquam fides eis facta est naues illas contra se preparatas, neque nauigio suo sicut heri et nudius tertius, illis patebat de cetero commeatus, diriguere metu, et exsangues facti desperauerunt: repentino siquidem casu perturbatis, preter spem omnia contigerant. Rebellando etiam nequaquam ulterius resistere poterant, super quos confluxerant gentes innumere: urbi, terra lacuque obsesse, nulla spes erat salutis; nullus locus effugii, preter, quod omnibus adiacet uictis, dedecus deditionis.  Exterrebant eos arma incognita, et ipse fulgor armorum obsessos exanimabat: nouerant Francorum gentem ferocem et bellicosam; nec eos ab incepto desistere, donec eis omnia pro uoto contigerint. Sciebant illos penitus immisericordes, quos ipsi exacerbauerant gentis sue peremptores. De imminenti ergo tractantes periculo ad imperatorem dirigunt, utque sibi sub lege deditionis respondeat satisfaciunt. »Securos, inquiunt, nos faciat, imperatoria fides tua non uiolanda, de familiaribus et substantiolis nostris, urbemque deditam suscipe pacto tue protectionis; impune iubeas recedamus, urbemque tuam tibi reddemus. Tuere nos ab istis carnificibus qui adhuc te grauiter infestabunt,  tuisque nos fac presentari conspectibus. Obtemperabimus tuis mandatis, si nostris eque respondeas uoluntatibus; liceat nos tibi seruire; liceat nos uiuos in tuum imperium uel in tuum caput insurgentes dimicare. Ne nobis imputes, quoniam dum licuit contra te pugnauimus, quod tum lege belli uiuebamus: fac nos tibi obnoxios uita concessa; ex inimicis prepara nos tibi deuotos seruos. Si, quod absit, posthac nos tibi senties ingratos, ingratitudini nostre, plexis corporibus et tandem capitibus amputatis, digna repende. Tanto siquidem erimus tibi fideliores, quanto parturies nos beneficiis tuis obnoxiores. Larga liberalitas imperatoris parcat uictis, debellet superbos.« His imperator auditis, Christianorum profectui postea rei probauit euentus,  occulte inuidens, obsessorumque legationi satisfaciens, satellitibus suis imperauit, quatenus et se et sua dedentes, Constantinopolim impunitos deducerent, deque ciuitate seruanda curiosi procurarent. Iuxta preceptum imperatoris omnia Tacta sunt, et ciuitas reddita est, gensque gentilium ad urbem imperatoriam indemnis deducta est: quam, ut dictum est, non modo captiuitatis, sed honorificentia libertatis suscepit imperator, magnisque dapsilitatibus educatam honorauit. Hoc autem idcirco fecisse dicitur, quatenus et liberatos sibi affectaret, aliosque ad deditionem inuitaret, eosque contra Christianos tempore opportuno animaret; ac per eos in quibus clam inuidebat, occasione se prebente, rebellaret. Pauperibus tamen Christianis multa largitus est  donaria ut taliter quod apud se occultabat, clandestino dissimularet figmento, seque suaque commenta, in futurum per competentes reseruaret machinationes. Ciuitate reddita, Christianorum gens ab obsidione secessit. Mortui sunt ibi multi Christiani, alii fame, alii gladio, alii quolibet alio exterminio. Hos autem existimant felici laureatos martyrio, quoniam pro fratrum compassione sua corpora tradiderunt. Gentilium etiam, pro uariis bellorum euentibus, pro ingruentibus incursitantium infortuniis, multa trucidata uideres corpora, multa passim reperires inhumata cadauera. Per septem hebdomadarum circulum tresque dies, ibi Christiani demorati sunt; et capta seu magis reddita ciuitate, pedem alias direxerunt. De non  publicandis etenim ciuitatis illius penatibus imperator mandauerat; noluissent ibi etiam tot dies expendisse, quoniam rebus suis multisque diebus in cassum expensis, ut uidebatur, imperatori totum immolauerant, quod uel sanguinem suum effuderant uel quod quas attulerant facultates in immensum attenuauerant; nec etiam, que multimodis mortibus acquisierant, spoliis opimis gratulabantur. Penitebat igitur eos longe obsidionis, quandoquidem non dominati sunt urbi, more subiugate ciuitatis; nam si saltem publicarentur facultates inimicorum, et paupertas egenorum temperaretur, et absumpte aliquantulum resarcirentur impense. Non igitur equanimiter Alexii mandatum pertulerunt;  et tamen quod tunc nichil proficerent, in tempus finierunt. Hic primum patuit odiorum seminarium; hic compertum est inimicitiarum fomentum; hic discordiarum ceperunt incentiua pullulare; hic simultatum simulacra uisa sunt succrescere. Nam quoniam Alexius non recte contra eos egerat, ipsi contra eum de ultione cogitabant. Hic igitur primus liber claudatur, ubi prima ciuitate deuicta, quamuis ea pro uoto potiti non fuerint, Christianus alias militatum ire disponit exercitus. uadant interim Christiani, nosque ad inceptum opus accingamur, cum luce surgentis aurore.



INCIPIT LIBER SECUNDUS.

Qua in die soluta est obsidio, ad quemdam peruentum est pontem, ubi sua exercitus Christianus  collocauit tentoria. Fecerunt autem ibi duos dies; tertia uero die, antequam matutinatus lucifer exalbesceret, iter preproperi arripuerunt et quoniam nox erat tenebrosa, incertam incertia arripuerunt uiam. Diuisi ergo ab inuicem duorum consummauerunt iter dierum, Boamundus et Robertus North mannus Blesiensisque comes, Stephanus et Tancre dus, necnon comes de Sancto Paulo, et Walterius de Sancto ualerio, Bernardusque filius eius, et Girardus de Gornaio, et Wilhelmus, filius uice comitis Ranulfi, et Wilhelmus de Ferreres, et Herueus, filius Dodemani, et Chonans, filius comitis Gaufridi, et Radulfus de Guer, et Alanus filius eius et Rioldus de Loheel, et Alanus dapifer sacre Ecclesie Dolensis archiepiscopi, et alii plures erant  in uno agmine. In altero Tolosanus et Podiensis episcopus, duxque Godefridus, et Balduinus, et Hugo magnus, et Flandrensis, cum copiosis commeantium examinibus. Die altera post secundam, Turci, tanquam arena maris innumeri contra Boamundum confluxerunt. uidentes autem Christianos, magna quidem confisi multitudine, intrepidi unanimiter ipsos impetebant. Animabat enim eos ira, furorque; indignabantur etiam quod eorum possessiones depopularentur alienigene; denique nimis egre ferebant quod Niceam presumpsissent expugnare. Boamundus autem, uidens innumerabilem inimicorum multitudinem, suis et ore rapido et effero gladio minitantem et insultantem, stetit imperterritus, suisque satis consulte dixit comitibus:  »Fortissimi Christi milites, ecce dimicandi tempus est. Metum omnem qui etiam uiros effeminat abiicite, et de uobis ipsis defensandis, uiriliter procurate; ictus impugnantium indefessi sustinete, et ex Iesu Christi confisi adiutorio, manus bellicosas exerite, uiresque auitas ecce, dum tempus est, ostentate. Ne, queso, deturpetur propter nostram negligentiam laus Francorum; non uilescat propter nostram segnitiem sanctum nomen Christianorum. Res in arcto est, bellum ex aduerso est, hostis multus in proximo est; nichil tamen preter spem seu uoluntatem uestram contigit uobis: omnia uobis ex uoto prouenerunt. Ad hoc patriam egressi estis; ad hoc uenistis: Bellum semper desiderastis.  Ecce quod diu optastis et orastis; ecce undique nos uallauerunt. Sed, o genus infractum, o gens inuictissima! ne terreamini, quoniam reuera nobiscum est Deus. Si quis meticulosus est, seu audacem animum, in angusto positus, sibi mutuet seu saltem, pre pudore, metum dissimulet. Nunc armis et animis opus est; non est tempus socordie, nec imperitie. Quid moror uerbis? Iam nunc sibi quisque loquatur.« Iubet denique celeriter aptari tentoria mandatque sociis qui ab eo longiuscule recesserant, quatenus ad eos iuuandos preponerent. »Instat enim nobis, ait, nisi acceleraueritis ineuitabile mortis periculum. Non est ambigua de conflictatione fama, quam oculis intuemur, quam icti corporibus persentimus. Age, iam Christiani  accurrite, et nos et uestram rempublicam defendite: commune periculum est in quo sumus, commune discrimen est in quo laboramus. Deinde dixit: Qui pedites estis, impigre et prudenter tentoria figite, qui milites estis, obuiam eis mecum procedite et laborem certaminis indefessi sustinete. Pro Christo preliatores aduenimus; in isto Christi prelio ne deficiamus. Unusquisque sibi dicat quod in tali negotio faciendum non ignorat.«

Interim Turci declamantes aduenerant, et seu sagittando seu iaculando, seu cominus feriendo, Christianos acerrime infestabant; nulla fatigatis dabatur requies; sed omnia Christianorum corpora uel cruore uel sudore liquentia conspiceres. Franci enim econtra, pondus belli indesinenter sufferre;  incursus in hostes aliquando prudenter differre; gladiis interdum resistere; socios uocatos exspectare nec in aliquo titubare. Hanc conflictuum uiolentiam ab hora diei tertia usque in horam nonam pertulerunt Christiani. Illa die fuerunt mulieres bellantibus pernecessarie: que et aquam sitientibus perniciter porrigebant, et pugnantes exhortando confortabant. Martis campus incanduerat, nam utrinque totis uiribus certabatur: angebantur Christiani, nam plerumque in ipsis castris impugnabantur. Alius exercitus, Boamundi legatis discredebat, de belli certitudine ambigens. Nullam siquidem gentem sperabat esse, que contra exercitus sui partem decimam, de bello auderet anhelare. Postquam tamen rumor iste per totum percrebuit  exercitum et legatis legati superadditi sunt, dux, ut erat miles acerrimus, comes quoque Stephanus uir prudens et modestus, necnon Hugo Magnus cum suis aduolant commilitonibus; Balduinus quoque atque Eustachius frater eius, intrepidi aduolant cum suis commilitonibus; Podiensis episcopus illos pone sequebatur, comesque Tolosanus Raimundus. Mirabantur iam fatiscentium Christianorum corda unde tanta gens, tamque repentina preter spem in eos emersisset. Cooperuerant enim montes et ualles, et si qua plana erant densis turmarum cuneis omnia frequentabantur. Erant enim Sarraceni, Agulani, Perse, quorum numerum computauerunt trecenta sexaginta millia, preter Arabes, quorum concursus  fuit indeterminatus. Interea necessarium desiderabatur et exspectabatur adiutorium. Dicebant ergo: O si uenerit! Loquebantur autem mutuo: »Secretum habeamus quod inhianter opinamur; Deo hodie iuuante de istis nos nunc atrociter infestantibus, triumphabimus; hodie de ipsorum opulentiis ditabimur et letabimur: sileamus interim et duremus.« Taliter se cohortabatur; et gladiis exertis et in mortem uibratis, res duntaxat gerebatur. Et nisi Deus in castris suorum tunc adfuisset, subsidiumque iam defessis preparasset, ipsa dies totius expeditionis finem peperisset. Adsunt repentini quos aduocauerant socii. Podiensis cum suo magno exercitu, a tergo preoccupauit inimicos, parte altera, comes Sancti Aegidii et Balduinus atque Eustachius festinanter  equitabant; a dextera dux Godefridus irruit, et Hugo magnus, et Flandrensis Rotbertus, per omnia miles expeditissimus. Rotbertus namque Northmannus iam cum Blesiensi Stephano, necnon Tancredo atque Balduino pugnabat. Gentiles obstupefacti quoniam hostiliter et a facie et a tergo inopine premebantur, fuge se crediderunt; et terga cedentibus consenserunt. Cecidit autem eos usque ad internecionem Christianorum gladius et multi multimodis oppetierunt mortibus. Nam et si qui potuerunt, latibulis delituerunt; cesa sunt ibi Barbarorum multa millia, quoniam in eos uehementer crassati sunt, quos tota die immisericorditer insectati fuerant. Wilhelmus marchisus, Tancredi frater ea die oppetiit, et Gaufridus de Monte Scabioso, uiri multum  militares, bone indolis et illustres. Preter hos multi ceciderunt milites ex Christianis et pedites.

Non enim Turcos imbelles audemus dicere, qui astu nimio prepollentes audaci uigent animo et irreuerberato confligunt gladio. Mortes etiam eminus inimicis creberrime infligunt, quia utuntur arcubus et multis instrumentis bellicis nituntur. Sed tamen multum tunc dedidicerant usum preliandi, quoniam habuerant diuturnum tempus feriandi. Iactitant tamen se de Francorum stirpe duxisse genealogiam, eorumque proatauos a Christianitate descisse. Dicunt etiam nullos naturaliter debere militare nisi se et Francos. Si tamen ad Christianitatem redirent, tunc demum de Francorum prosapia exortos sese gloriarentur recte. Hoc ad presens  sufficiat quoniam indubitanter uiri sunt callidi, ingeniosi et bellicosi; sed proh dolor! a Deo alienati. Obfuscatur igitur ingenuitas illa qua, sicuti dicunt, oriundi emanauerunt, quia uere oliue, que Christus est, neutiquam inserti sunt. Factum est hoc prelium Kalendis Iulii. Christiani Christo suo gratias egerunt, qui eos de inimicantium eripuit manibus, eosque suis repleuit consolationibus. Duxerunt ergo diem illam solemnem, Deoque dignam immolauerunt laudem.

His ita pessumdatis et procul effugatis, ad eorum tentoria diripienda conuersi sunt Christiani, quoniam ipsis fugientibus non utique ibi diu licuit immorari. Inuentum est ibi et auri et argenti plurimum,  subiugalia, mulas et equos, boues et camelos, uerueces et asinos, et copiosam supellectilem in eorum papilionibus reperierunt; et diuersis onusti gazis, cum triumpho et inenarrabili gaudio, redierunt ad suos. Facta est igitur letitia magna in Christianorum tentoriis, et celebrem habuerunt diem illam, gratias agentes prosperatori uie et uite sue, Domino nostro Iesu Christo. Solemnis igitur habita est uictoria qua liberati sunt non manu sua, sed uirtute diuina, ex omni angustia, et omni affluentia bonorum referti. Nec fama fuit contenta circumsitas urbes excire, sed longinquas et exteras nationes cepit deterrere, et titulum Christianitatis remotorum populorum auribus infundere; diuulgabantur Christianorum preclara facinora, sibique superuenturam  eorum militiam, omnes et singuli formidabant. Unde factum est ut Solimanus, senioris Solimani filius, de Nicea fugiens, inuenerit Arabum decem millia qui, comperto quod fugeret, dixerunt ei: »Excors et miser, quid fugis?« Quibus Solimanus: »Olim, ait, putabam me Francorum posse superare et uincere populum, sed uersa uice superati sumus, et ea propter uagabundi huc et illuc diffugimus. uidimus enim, seu nos uidisse putamus, tam diffusam eorum multitudinem, ut nullus eorum estimare sufficiat apparatum; mirari potuissetis et obstupescere, quoniam celi sideribus innumerabiliores sunt. Nos autem adhuc tremuli, uix eorum legiones euasimus. Hac de nimio terrore concussi, palpitando uix adhuc respiramus. Si ergo nobis creditis,  priusquam uos deprehenderint delitescentes, aufugietis. Neque enim ciuitatule quelibet poterunt obsistere, quandoquidem Niceam metropolim nostram preualuerunt expugnare.« Qui, cum audissent Solimanum, fugere tentauerunt. uenientes autem ad castella uel ciuitates quibus morabantur Suriani, qui et ipsi titulo Christianitatis erant insigniti, sub dole ad eos loquebantur et dicebant: »Deuicimus Francos; ita omnino defecerunt, ut omnino eraserimus de terra ista memoriam eorum, si qui superuixerunt in cuniculis absconditi sunt.« Sic incautos alloquebantur et intra portas recipiebantur. Ingressi autem, insciorum municipia, domos eorum et ecclesias depredabantur; quidquid erat pretiosum  et concupiscibile, et filios et filias, auferebant, et sic eis passim illudebant; Francorum etenim preoccupabant aduentum, et antequam isti accessissent, illi recesserant.

His auditis, Christiani eos insequentes, iter suum moliebantur. Intrauerant autem terram inaquosam et inhabitabilem, in qua fame et siti defecerunt usque ad mortem. Si forte tamen segetes immaturas inueniebant, spicas uellebant, et fricantes masticabant et glutiebant. His tam parcis uictualibus multis deficientibus, alii utcunque sustentabantur, illic eorum defecerunt subiugales equi et asini, multique gloriosi milites coacti sunt ire pedites; et qui potuerunt pro uehiculis adhibuerunt sibi boues, uel ad se uel ad sua subuehenda. Nec multo post uberrimam  ingressi sunt terram, uictualibus et bonis omnibus refertam: excepto quod equinas nequaquam sibi potuerunt reparare uecturas. uentum est autem ad Ichonium; habitatorum uero terre illius persuasione, quoniam colonia illa penuriam aquarum patitur, repleuerunt utres suos ad refocillandum; post hec itinere diei confecto uenerunt ad quemdam fluuium, ubi duos dies hospitati recreati sunt. Cursitores, qui semper exercitum precurrebant seu ut exercitui preuiderent, seu ut paleas uel alia necessaria diriperent, precurrerunt ad Erachiam, in qua ciuitate multus erat Turcorum conuentus, si qua possent obesse Christianis exspectans. Collocauerant nociuas igitur, si potuissent, cursitantibus insidias. Quos inuentos audacter aggressi sunt Franci  et fugatos indifficulter disperserunt. Ciuitas ergo Erachia, Turcis abiectis, confestim in dominationem Christianorum redacta est; ibique quatuor confecerunt dies.

Ibi se disgregauerunt Tancredus ab aliis, uir equidem singularis strenuitatis, et Balduinus, frater ducis Godefridi, uir nequaquam Tancredo probitate dissimilis; et cum suis expeditionibus uallem intrauerunt de Betrentot. Tancredus autem iterum a Balduino separatus, Tharsum uenit cum suis militibus. Turci uero de ciuitate progressi, obuiauerunt eis ad resistendum preparati. Quos Tancredus hostiliter aggressos uiriliter cecidit, eosque fugientes in ipsam preliando refugauit ciuitatem. Tancredus autem, uir eque per omnia imperterritus, laxis  habenis castra metatus est prope menia ciuitatis. Nec mora Balduinus adfuit, postulans ut se ad capiendam amicabiliter sociaret ciuitatem; quod Tancredus omnino prohibebat. Nocte insecuta, Turci exeuntes ciuitatem, inierunt fugam. Habitatores autem ciuitatis illius sub ipso noctis articulo, post Turcos ciuitatem egressi, alta uoce clamabant: »Franci triumphatores orbis et dominatores, Turci recesserunt; urbs patet, accedite. Currite, Franci inuictissimi, recepturi ciuitatem; currite, ne moremini: cur tardatis?« Hec castrorum excubitores audiebant illos, nec clam nec submisse, uociferantes; sed quoniam nox erat, et consilium et negotium illud in diem dilatum est.

 Aurora illucescente, uenerunt ciuitatis maiores, seque suaque Christianis dedentes. uolentes igitur, quas audiebant litigantium compescere simultates, non inconsulte responderunt: »Optimates inclyti, ab his in presentiarum absistite controuersiis. Nos uolumus et oramus, pacifici ueniatis; sin autem, Tancredus ille nobis dominetur, qui heri tam gloriose, nobis admirantibus contra Turcos dimicauit.« Noluit Balduinus acquiescere, sed uolebat uel eam sibi dimidiare, uel saltem eam totam communiter diripiendo publicare. »Absit, inquit, Tancredus, ut fratrum nostrorum facultates direptas nobis peculiemur. Ipsi me rogant, ipsi me desiderant, ipsi uitam suam mihi committunt, et ego lupo rapaci assimilis predam mihi commissam deuorabo? Absit  hoc, inquam, a me.« Suriani enim, qui ciuitates illas incolebant, Christiani erant, sed eis Turci principabantur. Balduinus nolebat Tancredi sermonibus acquiescere, sed in suam anhelans sententiam, in urbis publicationem deliberabat pronis pedibus currere. Totus erat uel in penatum depopulatione, uel nitebatur ciuitatem dimidiam uindicare. Nec uoluit nec potuit Tancredus, refraganti Balduino diutius obluctari, quoniam copie maiores illius exercitus erant; datoque signo suis lituisque clangentibus, aliquantulum amaricatus abscessit. Temperauit tamen, prout erat moderatus ire sue, et meutiquam intendebat iter in Ierusalem, pro iniuriis etiam sibi illatis, perturbare. Ita Balduinus Tarsum totam solus obtinuit. Tancredo autem, nec mora, reddite sunt due ciuitates optime, Azera et Mamistra,  et castella plurima.

Optimates alii cum suis exercitibus, Armeniorum terram intrauerant. Inuenerunt autem ibi municipium munitissimum; et quoniam noluerunt ibi diutius demorari, illo illeso preterito abierunt: nec enim pro uno castello totum exercitum fatigare commodum ducebant. Erat non longe quedam ciuitas Alfia que uenientibus confestim est reddita. Quidam autem uir ex militati cingulo, nomine Simeon, terre illius indigena, ad defensandam terram, urbem illam petiit et accepit; qui cum quibus potuit ibi remansit. Porro maior exercitus pertransiuit: uenerunt quoque ad Cesaream Cappadocie, que ad solum usque diruta erat; ruine tamen  utcunque subsistentes, quanta fuerit illa Cesarea testabantur. Inde digressi, pedem direxerunt ad aliam ciuitatem pulchram et ubere glebe opimam Plastentiam quam Turci paulo ante tribus obsederant hebdomadibus; que, quoniam erat inexpugnabilis, a Turcis nullatenus potuit expugnari. Hec igitur illico non ingratanter Christianis patuit. Hanc quidam Petrus de Alfia petitam ab optimatibus indifficulter obtinuit, ad tuendam et expugnandam terram, in fidelitate Sancti Sepulcri et Christianitatis. Auditum est in illa expeditione, quod Turci qui ciuitatem obsederant, haud longe preirent exercitum, si qua possent eis nocituri. Boamundus autem, negotiorum militarium uir industrius, de suis quos uoluit accitis militibus, eos curiose insecutus est,  sicubi forte posset eos inuenire et ledere. Nihil tamen profecit, quoniam eos inuenire non potuit. uentum est deinceps ad Coxon, nobilem et copiosam ciuitatem, quam alumni loci illius cum fratribus suis Christianis libenter reddiderunt. Ibi tribus diebus fatigatus pausauit exercitus. Relatum est comiti Tolosano quod Turci, qui fuerant in Antiochie custodia, discedentes aufugissent. Igitur, cum suis consiliatus, elegit quos premitteret, qui rem diligenter inuestigarent, et cetera curiosi explorarent; ad hoc directi sunt consulares uiri discipline militaris non ignari, uicecomes de Castellone, Wilhelmus de Monte Pislerio, Petrus de Roasa, Petrus Raimundi, cum militibus multis. uenerunt autem in uollem Antiochie, et ibi rem aliter audierunt: audierunt  enim quod se Turci copiose preparassent ad ciuitatem defendendam. Petrus autem de Roasa, declinans ab aliis, introiuit uallem de Rugia. Inuentisque Turcis quam plurimis, eos grauiter cecidit, superauit, fugauit. Armenii illi, auditis Christianorum secundis successibus paganorumque frequentibus infortuniis, reddiderunt Petro Rusam ciuitatem et quedam castella. Illis autem sic prospere, at non eque maiori prouenit exercitui. Iter enim aggressi, gradiebantur rependo per montana, nimis aspera et scopulosa, per que nec eorum phalanges poterant, sicut heri et nudiustertius, seriatim procedere, nec eorum clitellariis dabatur saltem repere posse, sed miserrime hi et illi pregrauabantur, neque siquidem illis in angusto positis, aliud erat aliunde diuerticulum. Collidebantur ergo et conquassabantur  laborantes et deficientes per uiam inuiam. Qui, pre nimia tristitia, strictim complosis manibus et stridentes dentibus ingemiscebant; labebantur equi in immane precipitium, et trames arctissimus pepererat omnibus dehiscens offendiculum, multi uel equis, uel clitellariis cum rebus superpositis illic amissis, pauperati sunt. Alii pro uili pretiolo uenditabant, uel ancilia uel loricas, uel galeas; alii procul a se iactitabant; quippe ibi nullus, etiam inermis, esse poterat exoccupatus. Unica eis erat nec sine formidine cura de suis conducendis corporibus. Postquam illas calamitosas uix euaserunt angustias, ad quamdam diuerterunt ciuitatem, que uocatur Marafin. Conuene autem ciuitatis illius copiosum  illis detulerunt mercatum; ibi autem aliquantisper demorati, donec quantumlibet recrearentur, dominum sustinebant Boamundum, qui et ipse, ut dictum est, ut Turcos insequeretur, nuper ab eis abscesserat.

Posthec ingressi sunt uallem illam inclytam, uallem spatiosam et uberem, in qua regia et famosa ciuitas Antiochia sita est, que totius Syrie metropolis et princeps est, in qua primicerius apostolorum Petrus, cathedram decorauit pontificalem. Nunc, occulto Dei iudicio, sed non iniusto, plurimis in ea dirutis ecclesiis, quibusdam usibus humanis irreuerenter applicatis, Turcanis feditatibus, proh dolor! mancipabatur. Cursitores autem, qui subsequentem exercitum precurrere solebant, Pontem ferreum  propinquantes, Turcos inuenerunt innumeros, munitum Antiochiam festinantes. Itaque, repentino impetu in eos facto, semper enim Christiani proficiscebantur armati, subito conflictu eos consternauerunt. Multis itaque deletis, eorum burdones quos multimodis onustos uictualibus et diuersis gazis ad ciuitatem adducebant, ad propria reduxerunt castra, que super fluminis ripam metati fuerant. Factum est igitur immensum gaudium in castris, tum pro uictoria, tum propter optima que ad eos reportauerant, cursitores spolia, nec cessabant Deo gratias agere, ne ingrati uiderentur, cuius ope fatebantur tam felices successus eis contingere. Dicebant ergo: »Non nobis, Domine, non nobis, sed nomini tuo da gloriam .« Quotidianas ergo et continuas  Deo reddebant laudes, et omnium agendorum suorum, deuotis precibus et submissis cordibus eum implorabant protectorem.

Boamundus, pigritie uel somnolentie nunquam acquiescens , cum quatuor millibus militum, caute prope portam Antiochie, clandestinus uenit, si qui forte latenter ingrederentur uel egrederentur exspectans. Summo uero diluculo exercitus de loco in quo erant, tentoria collegit, iter arripuit, Antiochiam accessit; et quarta feria, duodecima Kalend. Nouembris, tentoria sua coaptauit, et a tribus portis ciuitatem uiriliter obsedit. Parte namque alia nequaquam fuit obsessa, quoniam tam porrectis et inaccessis coangustabatur scopulis et montanis, ut nullus illac se accommodaret  obsidendi locus. Tantus autem timor inuasit Antiochenos et omnes in circuitu positos, ut nullus eorum, cursitorum auderet exspectare occursum. Siluerunt itaque ferme diebus quindecim. Terra uero que circa Antiochiam adiacebat, prout uallis est fertilis, erat uberrima, uineis referta, fructibus et frugibus iucunda, arboribus nemorosa, hortis opima, pascuis opulenta. Erant autem in ciuitate Armenii multi et Suriani; ipsi equidem Christiani, sed Turcis multum obnoxii; ipsi fugam simulantes, audacter exibant in castra, mendicantes et stipem publicam postulantes. Hi, quoniam mulieres eorum erant intra ciuitatem, ad familiares redibant lares; et exploratores maligni, quecunque in castris audiebant, Turcis fideliter insinuabant: quod non mediocriter  obfuisse dicunt Christianis: »Nihil enim magis nocet bellantibus, quam inimicorum rescire secreta, et contra preparata, obuiantia preparare machinamenta, et inimicorum exinanire uel preuenire consilia.« Ubi Antiochenis castrensium patefacta sunt consilia, ceperunt paulatim forinsecus intrepidi prodire et peregrinos homines aggressos coangustare. Aggrediebantur siquidem et trucidabant, si preualerent, incautos; et, patratis latrociniis, uel in ciuitatem redibant, uel indemnes ad tutiora secedebant loca. Sic circumcirca omnes obsidebant uias, ut et a mari et a montanis omnia clauderentur Christianis. Sicque factum est ut iam peius qui foris erant obsiderentur quam qui intrinsecus latitabant.  Erat ibi non longe castellum satis munitum, nomine Areth, ubi morabantur qui in Christianos frequenter irruebant. Quo optimates comperto, de incursitatione hostili uehementer condoluerunt, quoniam in gentem sanctam ausi sunt, nefarii, cruentos euaginare gladios. Iam enim indigenarum insidiis multi occubuerunt. Miserunt ergo, qui Turcis obuiarent, et eos dum ipsimet refugerent, allicerent. Boamundus namque, totus militie deditus, in insidiis delituit; Christiani uero uidentes Turcos sese acerrime insequentes fugamque fingentes, prout erant edocti, confestim terga dederunt, et quo Boamundus reconditus erat, scienter declinauerunt. Occisi sunt tamen in illo conflictu uel potius fuga, duo milites Christiani.

 Porro Boamundus, preliator fortissimus, de loco in quo diuerterant concitus surrexit; Turcosque aggressos multos peremit, et quosdam uiuos retinuit, quos ante portam ciuitatis solemniter in spectaculum decollari precepit. Hoc ideo fecisse dicitur, ut qui erant in ciuitate, pro multatis contribulibus suis, terrerentur, si forte ab insectatione Francorum taliter auocarentur. Sepe namque pro penis aliis illatis, alii exanimantur. Qui tamen erant in ciuitate, magis efferati, plerumque turres editiores ascendebant, a propugnaculis Christianos sagittabant, et quibuscunque modis poterant eos procul ab urbe repellebant. Sagitte namque eorum coram Boamundi tentoriis aduolabant; ibi siquidem ictu sagitte percussa mulier occubuit, quia prope ciuitatem castra  sua Christiani locauerant. Consilio iterum Castrenses accepto, super uerticem montis qui uocatur Maregard, qui Boamundi tentoriis imminebat, castellum edificauerunt, quo a Turcorum incursionibus castra tutarentur: quod per dierum successiones, heroum unus, quisque in ordine uicis sue, custodiebant. Interim attenuata sunt uictualia, quia neque cursitare audebant, neque mercatum habebant, quod enim in ualle reperierant, dum de crastino non prospectauerunt, affluenter consumpserant. In castris tamen eorum parum quid erat residuum, quod quotidie absumptum minuebatur. Itaque cibaria omnino erant percara. Et iam instabat Dominici Natalis solemnitas.

 Locuti sunt ad inuicem proceres illi, consilium quo gentes alerentur accepturi. Affectu quippe paterno maiores minoribus patrocinabantur. Iam uero fames inhorrescebat, quoniam pabula omnia de die in diem deficiebant. Dixerunt ergo: »Pars nostrum procul frumentatum et predatum excedat; pars depredantes, succenturiata custodiat; pars in castris remaneat, et nichil relinquamus intentatum. Milites Christi, nunquam tepescamus otiosi. Quid etiam moramur? Iamiam gens Christiana, magna ex parte periclitatur.« Boamundus itaque primus adiecit: »Si uobis sanum uidetur, optimates et domini, ego et Flandrensis comes foras exibimus, et si quid Deus prestiterit, uos uidebitis; interim pro castris excubate, et nichil negligenter agite.« Collaudatum est  consilium, et solutum est concilium. Celebrata igitur diligenter Christi Natiuitate, Flandrensis et Boamundus armati, non sine remanentium lacrymis processerunt, et cum eis militum ac peditum plusquam uiginti millia, et perniciter dispersi sunt per Sarracenorum colonias. Sarraceni autem, et Arabes et Turci, ab Ierusalem et Damasco et ab aliis regionum multarum municipiis, cougregati erant, gentes ingentes, quatenus Antiochie subuenirent. Audientes autem Christianos per regionem suam dispersos, admodum gauisi sunt, sperantes se illis pro certo preualituros, utpote quos opinabantur paucos et aduentitios. Intempesta igitur nocte, duas acies ordinauerunt in insidiis, unam a facie, alteram a tergo; quatenus facto diluculo, ubi eos aggrederentur  in neutram Christiani partem effugerent, imo illis ab utroque incumberent latere. Comes autem Flandrensis, uir armipotens et Boamundus, in eos unanimiter irruerunt, et inuocato nomine Iesu, et euecto quod semper preferebant sancte crucis signo, constantissime preliati sunt, et inimicos suos grauiter afflixerunt. Mortui sunt ergo multi ex illis; sed de spoliis eorum parum ditati sunt Christiani. Non enim otium habuerunt uel eos persequendi uel spoliandi. Interea Turci, qui stabant in presidio ciuitatis, audientes Boamundum abscessisse, audacius exibant de ciuitate, et iam in ipsis discurrebant castris. Explorauerunt igitur qua tentoria languidiora reperirentur.

Quadam ergo die, irruerunt unanimiter in castris;  et cominus unanimiter impegerunt Christianos. Necdum enim suos audierant superatos. Die ergo illa, multi ex Christianis perempti sunt, quoniam Ismelite illi uehementer in castris perstiterunt. Ea die Podiensis suum amisit signiferum, qui eius deferebat uexillum; et nisi lutee interessent salebre que ciuitatem a castris dirimebant, et ideo transitus uel nullus erat uel difficilis, laxis habenis frequenter ipsa protererent tentoria, et debaccharentur in Christianorum gentem, que iam aliquantulum marcuerat. Boamundus de Sarracenorum regionibus regrediens, bello peracto, sed modico, quod depredaretur inuento, alia conscendit montana, si forte quidlibet alias inueniret, quod depredatum uel suis comitibus,  uel exspectantibus se proficeret. Sed in tantam iam terra redacta erat uastitatem, ut multi uacui remeauerint. Incassum ergo laborauerant, nisi quod de Turcis solemniter triumphauerant. Sed nulla uictoria famem exstinguit, ubi totum quod mandi debeat deficit. Parum durat letitia, quam panis egestas contristat. Reuersi sunt autem ad castra, que perhorrescens inedia sauciabat.

Armenii et Suriani, homines terre illius indigene, et lucris inexplebiliter inhiantes, uidentes Christianos rediisse uacuos, ad opportuna et remotiora discurrebant loca, que reperiebant, cementes cibaria, in castra deferebant; et multo pretio quod uili comparauerant, uenditabant. Aselli quidem onus octo uendebant purpuratos, qui appretiati, denariorum  centum uiginti solidos ualebant. Ergo morbi lues contaminabat castra; et passim quibus facultas comparandi deerat, fame calamitosa moriebantur. Qui tamen ditiores erant, multa indigentibus et hostiatim postulantibus conferebant donaria. Sed tamen non poterant multis diebus sustentare tot millia. Cogitauerunt igitur aliqui castra subterfugere. Consiliati sunt ergo Wilhelmus Carpentarius et Petrus Eremita quatenus latenter fugerent: et fugerunt; quos inuentos Tancredus apprehendit, et inhoneste conuiciatos et coactos ad hostem redire compulit. Iuramentum enim et fidem ab eis extorsit, ut redirent et fratribus satisfacerent; Wilhelmus ad Boamundi tentoria deductus est. Quem probrosis Boamundus cercuit uerbis et condignis castigauit  angariis. Dicebat ergo: »Quid, o dedecus et totius improperium Francie, facere presumpsisti? cur eneruare uoluisti tuorum corda confratrum, ut exemplo tuo hostem Dei, non redituri dimitterent? An tu solus tutum tibi arripuisti pauorem, ut tu nobis dimissis sanus effugeres? Omnium miserrime, decuerat te in Castris Dei permanere, et pro fratribus gloriosam animam ponere. Nunc igitur, omnibus diebus uite tue super terram eris ignominiosus.«

Interim ad Boamundum accesserunt Franci, et pro Wilhelmo quem tenebat rogauerunt, qui eis quantocius adquieuit: ne tamen de cetero discederet, ipsis collaudantibus, Wilhelmus iurauit. Tunc etiam in tantum Christianorum defecerunt equi, ut uix in toto et tanto exercitu mille milites inuenirentur  qui caballis uterentur; homines namque et equi pari laborabant incommodo, nec erat ulla spes euadendi, nisi Deus eis suspirantibus et clamitantibus propitiaretur. Ad Dominum enim eorum fugiebant corda et ora; et quia terreno desperauerant adiutorio, in Deo totam spem suam collocauerant. »Taliter autem Deus redarguebat eos misericorditer, ut ad eum toto corde conuerterentur; et si quid in eis impenitudinis latitabat, igne compunctionis et infortunio superuenientis necessitatis excocti, purgarentur.« Fames augebatur in dies, et omnes timore perterriti tabescebant. Accedebat ad metum exagerandum fama, presaga mali et rumorum augmentatrix, que Turcos prenuntiabat superuenturos.  Quidam igitur Constantinopolitanus natione Grecus, nomine Tagingus, ab imperatoris latere uenerat, qui satellitibus quos imperator in exercitum legauerat principando preerat. Hic metu mortis plus aliis renes dissolutus, ad optimates uenit; et quod enormiter uerebatur dissimulans, ad eos sic exorsus est: »uideo uos, egregii proceres, summa in anxietate positos, et omnibus angustiis circumuentos: omnia uictualia consumpta sunt, equi mortui sunt, castra obsessa sunt. Grauius nos obsidemur qui obsidemus, quam illi quos obsedimus: ipsi equitant, ipsi cursitant, ipsi grauiter nos impugnant: nos undique circumuallamur, ut nullatenus egredi audeamus. Nullum adiutorem exspectamus. Omne mercatum nobis inhibetur. Ista diu tolerare nichil est  aliud quam per singula momenta deficere. Misereor liberalitatis uestre, patres conscripti, qui ab extremis terre regionibus aduenistis in his exteris nationibus morituri, nisi uel mihi credideritis uel melius consilium acceperitis. Cuius pectus ferreum non moueat tot Christianorum defectus? Mihi credite, patres conscripti; non ignota loquor: in terra mihi non incognita sum. Satis mihi possem consulere, si cogitarem uos deserere. Sed deleatur anima mea de libro uiuentium, si uestre sanctitudini unquam me subtraho; nisi necessitatibus uestris semper communicabo: sed interim tedet animam meam miseriarum uestrarum et nisi uobis potero subuenire, totus moriar in amaritudine. Accipite igitur meum, dum bene dixero, consilium. Nolo uiuus, ut prelibatum  est, ab hoste recedere, nisi contubernalibus nostris melius excogitassem prodesse. Ego domesticus sum, ut nostis, imperatori; ego percognitus sum omni Grece nationi. Ascendit igitur cor meum cogitatio, quam, licet mihi molestum et laboriosum sit, quod cogito, uobis insinuo. Paratus sum et ad portus et ad imperatorem euolare; et ubi decretum imperiale dirigere, ut omnes ad adiutorium uestrum festinanter conueniant; farinam et uinum, carnem et caseum abundanter deuehant; et quidquid uictualium habent fideles imperatoris, uobis largiter suppeditent. Equos etiam elaborabo, uita comite, plurimos adducere. Ne autem de me diffidatis, in ueritate loquar: quidquid ultroneus offero, fideliter exsequar. Papiliones autem et comites meos,  mox rediturus, hic dimitto, et sic me omnia bona fide prosecuturum super hec sacrosancta iuro.«

Sic iurauit, et abiit. Credidit enim ei multitudo, et de reditu accelerando omnis populus eum obnixius obtestabantur. Abiit autem, sed male periurus nunquam rediit. Tali enim occassione consuluit miserrime uite sue. Gens interim pauperata furtim discedebat, uadens quo uiuere se putabat. Ad mare nullus audebat procedere, quoniam uie et auia seruabantur. In portu autem naues adnauerant, que illis possent prodesse, si accessus ad eas patefieret. Ecce iterum fama recens percrebuit Turcos innumeros aduentare, et ingruentiam mortis confestim omnibus imminere. Tot enim erant, quod uix multorum stadiorum sufficeret eis quaquauersum porrecta  capacitas. Ecce iterum nouus timor, ecce de repente timebant, ac si nullatenus ea usque timuissent; excordes et exsangues facti pallebant, et multi eorum colla marcida circulabant. Nobilitas tamen de bello disputare causa est. Confluxerant omnes de quibus supra meminimus optimates; omnes se inuicem de bello cohortabantur, quoniam inter eos nec aliquis tepidus, nec aliquis pusillanimus inueniebatur. Boamundus tamen suum depromens consilium adiecit: »uideo uos, Deo gratias, omnes unanimes, nec aliquis hac in re dissentit ab aliquo. Superfluum ergo reor, tot optimates, tot uiros prudentes ducere per ambages, quos iam uideo in eadem uoluntate complices. Omnes quidem anhelatis  ad pugnam, omnes id ad communem profuturum creditis salutem. Ego uero idipsum collaudo; ego idipsum uehementer efflagito. Nam rogo ne sicut segnes moriamur uel imbelles: non simus improperium, uel omnium infamia Christianorum. Si mori contigerit, gloriose saltem moriamur in bello. Tantum est si moriamur inglorii, ac si comparemur iumentis insipientibus, brutis assimiles pecudibus. Nam quoad populum Dei qui se nobis commisit, multum mori conspicabimur. Quid differt dominus a seruo, nobilis a plebeio, diues a paupere, miles a pedite, nisi nostrum qui presidemus eis prosit consilium, et patrocinetur auxilium? si Turci mihi dominabuntur impune, nolo amplius uiuere. uos, domini consulares et illustres uiri, lux et flos uictoriose  Francie, decus et speculum pugnatricis militie, pro uobis ipsis decertate, et pro fratribus uestris animas ponite. Inuocemus nomen Domini Iesu; et, uel spoliis letabimur opimis, uel morte moriemur insigni! quando saltem de animarum nostrarum securi, non moriemur sicut mori solent ignaui. Denique non sumus tot nec tanti, qui duo ualeamus bella sustinere. Sed, o milites omnes egrediamur castra: sic enim mihi uidetur pulchrum et utile; et intrepidi procedamus iis obuiam: uos autem omnes in castris remanete pedites, castris munimentum; eis qui in ciuitate sunt, obstaculum. Omnes insomnes pernoctate; uel uicarii, alii aliis succedite: uobismetipsis fulcite uos et unusquisque uestrum pugnate pro uobis, imo alius alium defendite:  precipue portas ciuitatis que coram uobis sunt, diligenter obseruate, ne illis reseratis possint in uos libere discurrere. Amodo sicut fuerit uoluntas in celo, sic fiat.«

Hic dictis armati, et communione sancta premuniti, processerunt e castris, non sine grauibus utriusque caterue lamentis. Neuter de se confidebat, nec sacerdos, nec mulier; nec populus, nec miles; nec isti, nec illi sperabant se de cetero, posse frui aspectu mutuo. Hi et illi proruebant in charorum oscula, et omnes in lacrymas ciebantur. Milites hospitati sunt inter fluuium, qui in antiquo uocabulo, Daphnes nuncupatus est, qui preterfluit Antiochiam, et lacum: audierant siquidem Turcos in castello Areth conuenisse, ultra Pontem Ferreum.  Optimates antelucani conuenerunt; nec enim in tanto discrimine coarctati somnum capere potuerant. Et aurora prima illucescente, gnaros premiserunt exploratores, qui eis de Turcis renuntiarent. Nec mora uiderunt eos ex altera ripa fluminis accelerantes. Fecerant autem duas copiosas acies. Pone uero sequebatur maxima uirtus illorum. Reuersi sunt ergo celeriter speculatores, acclamantes: »Quid opus est uerbis? Ecce eos, ne moremini, prope enim sunt.« Locuti sunt optimates de bello ordinando, et negotium illud commiserunt Boamundo. Eia, inquit Boamundus, »singuli uos conuocate, et signo dato unusquisque uestra cum acie militate; ubi autem opus fuerit lanceis et gladiis, rem peragite; et  actuum, et ictuum paternorum ne obliuiscamini.« Ordinate sunt itaque sex acies. Quinque ex illis precesserunt que belli pondus sustinerent, et inimicum agmen efficaciter feriendo propellerent. Boamundus postremus cum acie sua paulatim gradiebatur, omnibus prouisurus et subuenturus; et si Turci prioribus preualerent, totam belli ingruentiam excepturus. Litui clangebant, buccine reboabant, utriusque multitudinis clamor audiebatur; et iam clypeo clypeus, iam umbone umbo repellebatur; hastis confractis, enses mutilabantur, et cominus utreque instabant legiones. Superuenere Turcorum succenturie qui grauiter Christianos ceperunt impellere. Nequibant Franci tantum impetum, tot examinatarum nationum, sustinere, sed titubantes  cogebantur cedere. Tantus enim erat et clamor et strepitus, et telorum imber, ut ipsum etiam obnubilarent erem. Ingemuit Boamundus, qui undique prospiciebat eis, tanquam totus oculatus, et ait: »Christe, tuos sustenta Christianos.« Et adiecit: »Roberte,« Robertus siquidem, Girardi filius, suum detulerat uexillum, »rapidum calcaribus urge cornipedem; et Christianis titillantibus imperterritus esto iuuamen. Memor esto, obsecro, parentum nostrorum, et ne liuidaueris in aliquo rutilantem titulum Francorum. Scito nobis illico de celo auxilium futurum: sed uult Deus ut nos, tanquam fortes athlete, promereamur et adipiscamur brauium.« Robertus, sancte crucis signo munitus, et auxiliaribus constipatus manipulis, preproperus affuit; Turcisque cruentis, miles audacissimus  obstitit. In tantum enim perfidos aggressus est illos, ut uexilli Boamundi lingulas in ora Turcorum uolitare faceret, altoque clamore suo Turcos aliquantulum deterreret. Ad illius primipilaris impetum et clamorem, Franci, animo resumpto, in Turcos irruerunt unanimiter; et pugionibus uibratis instabant efferacius in instantes: fragor armorum multus erat, et ab ereis cassidibus, ignis elucubratus scintillabat: uulnera uulneribus illidebantur, et campi nimio sanguine purpurabantur. Intestina uideres dependentia; uideres et cesa capita, et trunca corpora passim oppetentia. Exterriti sunt autem Turci pre timore nimio; et repente, cuneis eorum labantibus, fuge se commiserunt. Persecuti sunt ergo Christiani ultra Pontem Ferreum, sternendo, proterendo, mactando.  Cesi sunt ibi Turcorum multi milites: quoniam prelium illud non habuerat pedites. Christiani autem magno potiti tropheo, reuersi sunt ad suos, secum adducentes equos multos, quibus singulariter indigebant; et spolia multa que sibi ipsi pepererant manu sua in prelio: factum est igitur gaudium magnum in castris, Deoque dignas omnes edidere gratias. Turci uero ad castellum suum Areth, satis inglorii regressi sunt animo contrito uultuque dimisso. Quod omnino despoliantes, succenderunt et aufugerunt. Quod Armenii uidentes et Suriani arcta preoccupauere loca; Turcisque fugitantibus magnum interuenere nocumentum: multos enim peremerunt, quosdam etiam uiuos reduxerunt, castellum etiam predictum  Christianis subiugatum reddiderunt. Franci quoque in castris centum capita peremptorum attulerunt ad consolationem suorum et ad defectionem obsessorum; que etiam legatis admirabilis Babylonii presentauerunt, qui tunc forte a Babylonia ad eos missi, iuxta eos suis morabantur in tentoriis. Illi autem qui remanserant in castris, in Antiochenos tota die pugnauerant: utpote qui tres portas ciuitatis, ne foras erumperent, indesinenter seruauerunt.

Prelium hoc actum est Idus Februarii, feria tertia, que caput ieiunii quadragesimalis precedebat. Qui uero ciuitatem munierant magis in iram efferati, Christianos ardentius impetebant; et ab incursitationibus in eos nullatenus absistebant. Et quamuis in preliis hucusque semper superati fuerint,  alii mortui, alii uulnerati, alii capti, residui omnes fugati defecerint; tamen tanta erat in ciuitate multitudo, ut incessanter ipsa castra perturbarent; frequenter insilirent, et frequentius eos quibuslibet mortibus funestarent. Christiani preter hec magnis affligebantur incommodis: quia nec obsidionem deserere, nec procula castris audebant procedere. Regiones autem circumsite in tantam redacte erant solitudinem ut nullam eis sappeditarent pabulorum subministrationem. Turci nimirum, quibus locorum opportunitates erant percognite, et frumentatum cursitabant, et Christianis attentius insidiabantur. Porro quecunque ciuitates, quecunque castella, quecunque municipia, quilibet homo, quelibet mulier; omnes qui uel prope uel procul erant, Christianis inimicabantur. Omnis  locus obstructus erat, ne forte negotiatores ad eos accederent. Itaque perhorrenda periclitabantur eduliorum inopia. Nobilitas igitur, ut plebi consulerent, misericorditer anxiabantur. Dixerunt ergo: »uidetis quod nichil proficimus. Ciuitas hec inexpugnabilis est. Nos non possumus eam saltem circumuallare. Ipsa intrinsecus cibariorum ubertate redundat. Nos forinsecus calamitosa fame periclitamur. Pene plures sunt qui latitant intus, quam nos qui sumus exterius. Tamen, si de prelio loquerentur, illud gratanter audiremus. Ecce ipsa menia, etiamsi dormierint, ipsos defendunt. Nobis uidentibus, ubique discurrunt. Denique quid mali patiuntur? imo nos patimur, qui tam grauiter coarctamur; faciamus igitur unum quid, nobis omnibus profuturum, illis precipue, ut  uidetur, obfuturum. Cernitis Machomariam illam, ante portam ciuitatis edificatam? Illic pons est eorum commeatibus sufficienter opportunus. Ibi ergo castrum erigamus, quo munito, iis facilius resistere ualebimus, et genti nostre subuenire: quippe postquam inimici nostri et pontem et transitum amiserint, nos autem et liberius et securius discurremus, uel etiam in castris tutiores pernoctabimus.« Bonus igitur uisus est sermo iste in oculis eorum. Ad quos Tholosanus: »Faciamus, ait, sicut dicitis, castellum: et ego munitum illud custodiam.« Boamundus etiam subiunxit: »Si consilium meum acceptabile uobis, patres conscripti, uidebitur, eamus ad Sancti Symconis portum: nam et ego uadam uobiscum, et adducam illam, que illie nos exspectat, quantulamcunque gentem,  que fideliter nobis subueniat, atque efficaciter hoc opus predestinatum perficiat. Illic et multe sunt naues, et multi nostri sunt comites: sed accersiti non audent accedere, quia loca omnia impio plena sunt crassatore. Nos autem militemus, semper securi de bello, et cauti et prouidi simus nostris quos adduxerimus in adiutorio; qui uero remanebunt ad sarcinas, et de castris tutandis non negligenter procurent, et operi denotato indeficienter insistant. Nihil segniter aggrediendum est. Sed hoc et illud grauiter tentandum est.« Comes S. Aegidii Boamundo adiunctus est: et ad portum S. Symeonis acceleratum est. Qui uero in castris remanserunt, accincti gladiis, ad castellum inchoandum unanimiter se preparauerunt  Turci nec minus expediti, nec numero nec armis impares, intrepide Francis obuiauerunt. In tantum igitur imperterriti Christianos aggressi sunt, quatenus eos in fugam compulerint, multosque peremerint. Facta est ergo tristitia magna in castris: doluerunt itaque in tentoriis, et die illa siluerunt.

Turci denique, comperto quod Tholosanus et Boamundus ad portum abscessissent, insidiis clandestinis competenter collocatis, qualiter Christianis nocere potuissent machinati sunt. Ecce a portu redibant Christiani, secum adducentes gentem nec satis armatam, nec multum pugnacem: quos Sarraceni undique circumpseptos et circumuentos, immaniter agressi sunt, et omnimoda telorum ingruentia impugnare moliti sunt. Impetebant igitur eos nunc  sagittis, nunc ensibus nunclanceis, nunc missilibus. Obtruncabant eos immisericorditer, et clamitabant in eos dentibus stridentes. Non potuerunt Christiani, utpote pauci, debacchantium crudelitatem diutius perpeti; et, quoniam non poterant rebellare, fuga compulsi sunt semetipsos preripere. Si qui potuerunt, seu latitare, seu effugere, uiuentes euasere; alii lethali sorte preuenti, proh dolor! occubuere Perempti sunt itaque in illo conflictu plusquam mille Christiani: et ecce duplicatus augmentabatur meror in castris: heri et hodie triumphauit de Christianitate gentilitas; ecce per insolentiam elata gentilitate et plaudente, humiliata est hodie lugubris Christianitas. Tales tamen sunt bellorum euentus, tales sunt  uicissitudines, et hominum et temporum. Nulli unquam semper successit feliciter, nemo unquam de continua prosperitate uel letabitur uel letatus est. Hac de re et cauenda est in prosperis aduersitas, et speranda et optanda est in aduersis prosperitas. Rumor de Christianis superatis aures eorum qui remanserant impleuerat; et ideo pariter omnis populus lamentabatur. Nesciebant enim uel quos uiuos uel quos autumarent mortuos Plurimi tamen, per montana repentes, euaserant, et ad tentoria quantocius redierunt. Boamundus autem per compendiosiorem reuersus uiam, Tholosanum preuenit; et de Christianorum defectu uerus interpres nuntiauit. Christiani uero magis in iram concitati quam exterriti, contra Turcos unanimiter exierunt, eosque uiriliter  agressi sunt: e regione Sarraceni restiterunt, putantes se posse preualere, sicuti nuper Tholosano et Boamundo preualuerant. Credebant etiam Gallos ex ipso timore defecisse et seipsos pro felici successu succrescere. Utrinque igitur acerrime dimicatum est. Turci pontem transierant, et Christianis audacter obuiauerant: Christiani, tanquam singularis ferus, uel canum morsibus irritatus, uel uenabuli cuspide sauciatus, occisione commilitonum et confratrum excitati, Turcorum sanguinem inhianter sitiebant; et ad ulciscendos suos penitus elaborabant. Gentiles, quoniam eis preter spem acciderat expauefacti, terga ferientibus, nec mora, prebuerunt, et fugiendo elabi uoluerunt: fuga igitur inita, legio tota irreuerenter effeminabatur.  Oberat ipsis fugientibus seu pons angustus, seu fluuius rapidus et profundus. Nam uel per utrumque uel per alterum instabat eis transeundum. Fluuium circa pontem euadare nemo, enatare uix aliquis poterat. Tanta multitudo equitantium pontem pariter conscenderunt, ut alius alium impediret; multi alter alterum suffocarent. Facilius enim singulatim quam conglobati transirent. Denique cedentibus presto aderant Christiani, fraternarum suarumque iniuriarum nequaquam immemores; sui sanguinis effusi auidissimi ultores; et uictorie cupidi, et de ciuitate subiuganda solliciti. Instabant itaque illis insatiati peremptores, et lanceis et ensibus in eos cominus utebantur. Quoscunque poterant uel in fluuium precipitabant, uel lethalibus gladiis  confodiebant; ita ut ipse fluuius et cruentatus uideretur, et cadaueribus supertegeretur. Si qui siquidem, uel enatare moliebantur, uel reptare circa pontem conabantur, ab instantibus necabantur, et omnimoda calamitate pessumdabantur. Dies mortis, dies illa gentilibus illuxerat, in qua uix aliquis mortem euitare poterat. Instabant Christiani fugientibus, instabant enatare molientibus, superincumbebant procumbentibus. Nullus a sanguine suam manum prohibebat; sed omnis Christianus gladium suum occisorum sanguine inebriabat. Mulieres a murorum et propugnaculorum spectaculis, et suorum miserias prospectabant, et successiuis Francorum prosperitatibus inuidebant. Illo in prelio mortui sunt principes duodecim de Turcorum agminibus quos  admiralios uocant, illustres et egregii proceres; et mille quingenti milites, uiri industrii et fortissimi, qui diu solerter inuigilauerant defensande ciuitati. Porro alios timor altus compescuit, ne de cetero arroganter contra Christianos clamitarent, uel presumptuosi super eos cursitarent. Prelium autem illud nox intempesta diremit. Qui uero uiui potuerunt euadere, ciuitatem exsangues intrauerunt; neque dein uires pristinas resumere potuerunt. Christiani quoque ad suos uictoriosi rediere, equis multis et spoliis copiosis, quibus non mediocriter indigebant, secum et adductis et allatis. Letabantur autem in Domino Iesu; et gratias agentes, de die in diem proficiebant in melius.

 Facta die crastina, Turci de ciuitate prodeuntes, summo diluculo cadauera collegerunt, quecunque reperire potuerunt; et ea sepelierunt ultra pontem ad Machomariam ante ciuitatis portam. Plurima uero submersa in fluuio dimiserunt, super quibus dicere potuerunt: »Fluuio tegitur qui non habet urnam.« Que autem subtumulauerunt, palliorum et pretiosarum exuuiarum gazis prosecuti sunt; et arcus et pharetras et plurimos byzanteos, mortuorum procurationi adiecerunt. Quo Christiani comperto, partim exuuiarum cupiditate allecti, partim ut dolorem Turcis apponerent, incitati, sepultos desepelierunt; et corporibus egestis satis ignominiose insultauerunt. Quidquid autem substantie concupiscibilis cum ipsis repertum est, rapuerunt;  et corpora congregata in foueam unam contumeliose proiecerunt. Burdones uero quatuor cesorum capitibus onustos miserunt ad portum, quatenus ea legati de Babylonia qui ibi forte aderant uiderent, et dolentes obstupescerent. Porro ciues ista uidentes, in immensum doluerunt, et ad mortem usque constristati sunt. Ingemiscebant igitur tota die et ululabant, et lamentabantur, et quotidie deficiebant. Tertia uero die castellum, de quo supra memoratum est, edificare ceperunt; et de lapidibus ipsis, quos de sepulturis dehumatorum abstraxerant, munire deliberauerunt. Quo satis munito, iam coangustabant arctius inimicos suos, et ne forte foras excederent tota sedulitate obseruantes insistebant. Franci autem securiores ad montana cursitabant;  et paleis, uel aliis quibuslibet uictualibus deuehendis iam liberius uacabant. Ex altera namque parte fluminis, ubi Christiani nondum sua locauerant tentoria, Turci securum habebant discursum, utpote ubi nullum uerebantur Christianum. Consiliati sunt ergo ad inuicem Christiani: »Si, inquiunt, aliqui ex nobis essent, qui castellum illac edificatum inhabitarent, ac defensarent, et nos essemus securiores; et ista ciuitas sollertius obsessa, facilius tabesceret: nimirum eis et commeandi facultas omnis interdiceretur, et omnino eis pabula prohiberentur.« Omnes istud collaudant consilium: omnes tamen, et unusquisque precipue, transire fluuium hospitandi gratia formidabant. Unus et alter sibi metuebat; neque aliquis de castello defensando  sibi presumebat. Alius, se subtrahendo, inuitabat et incitabat alium; nullus tamen illud sibi ambiebat castellum. Tancredus demum locutus est, et de castello illo seruando, cum primoribus Francorum pactus est. Excitis itaque commilitonibus, suisque manipulis, et si quos alios asciscere potuit sodalitati sue adiunctis, castellum munitum obtinuit; et qualiter obsesse ciuitati acriter obstaretur instituit. Obseruabant namque satellites eius uias et inuia; et ubicunque sui complices irrequieti excubabant. Quadam uero die, sicut heri et nudiustertius, Suriani et Armenii, quecunque necessaria in ciuitatem abundanter deferebant: quos inuentos Tancredus celeriter aggreditur; et omnibus que  deuehebant ablatis, opimis et spoliis et uictualibus uictoriose gratulatur. Extunc pauor tam magnus ciuitatem inuasit, ut et ciues, sed et omnes qui ciuibus subuenire cogitabant, exterrerentur. Ciuitasque omnibus iam indigebat stipendiis, et in multa miseria iam periclitabatur: utpote que pene omnia sua consumpserat, nec aliquid in illam inuehi poterat. Undique siquidem circumuallabantur, et precipue illi totus negotiationis commeatus inhibebatur. Nec tamen omnes singulatim, uel quas oppidani, uel qui morabantur in castris, passi sunt calamitates, explicamus: quoniam non omnia possumus omnes. Hi et illi magna uicissim patiebantur infortunia: frequentius tamen castrensibus dum preliarentur serenior arridebat fortuna, Franci siquidem moribus  ferociores, natura animosiores, usu in bello expeditiores erant; et ad hoc in longinquas regiones et exteras nationes iter arripuerant. Longanimitate igitur prediti, quosuis letabundi perferebant labores. Deum autem in angustiosis necessitatibus suis adiutorem inuocabant, cique frequenter pro humanis suis excessibus deuoti satisfaciebant.

Erat in obsessa ciuitate quidam admiratus, Turcorum prosapia oriundus, nomine Pirrus, qui fedus amicitie per fideles internuncios cum Boamundo inierat: non quod, ut reor, Boamundum aliquando uiderit; sed quoniam de eo fama uolans ad eum multa bona detulerat, et de prudentia ipsius neutiquam ambigebat. Frequenter igitur per fidos interpretes, et nota intersigna loquebantur ad inuicem.  Hunc Boamundus aliquando ad Christianitatem incitabat; aliquando ad ciuitatem reddendam multimodis pollicitationibus suadebat: et ut uir callens, nichil intentatum relinquebat. Nunc enim eum pro infortuniis ciuitati immineniibus deterrebat; nunc eum pro premiis copiosis, que a Deo gloriose destinantur Christianitati, alliciebat. Aiebat itaque Boamundus. »Persuasurum iri, inquam, uolo tibi, Pirre mi carissime, quatenus iuxta morem uere amicitie agas omnia: ut scilicet mea secreta que tibi transfundo, in te sepelias; neque cuiquam proditurus arcana nostra tibi solus habeas, neque posthac amicus amico, unicus unico discredas. Fac igitur omnia de quibus sermo est, celeriter: et de mihi reddenda ciuitate, et de tibi adipiscenda libertate,  et imprimis de suscipienda Christianitate cogita uiuaciter. Non deerunt tibi quecunque uolueris: nosque tibi paciscimur quecunque mandaueris. Que nisi omnia feceris, cum sint et utilia et honesta, et in immensum errabis, et te non nostrum fuisse amicum procul dubio demonstrabis.« His uel huiuscemodi dictis acquieuit Pirrus; et sciscitantibus legationibus aurem credulam accommodans, tandem in hec prorupit mandata. Iam etenim ei Deus aspirauerat quid agere deberet; et ut Boamundo pro uoluntate responderet, in aure cordis eius stillauerat: »Assentior, inquit, mandatis tuis, mi carissime. Noui enim te uirum modestum et honestum. Deinde non incognitum habeo quanti debeamus  facere nomen et uirtutem amicitie, cuius idem uelle et idem nolle summus gradus est. Casus quoslibet imminentes urbi, posthac mihi pretendas nolo. Non sumus qui minis uestris deterreamur. Ciuitas enim, ut uides, inexpugnabilis est. De Christianitate tua, ad quam uehementer suspiro, quam inuictissimam uideo, et gloriosam nequaquam diffiteor, loquaris uolo. Denique, ut compenditiosius loquar, utque tibi satisfaciam, et animam meam in manibus unici mei pono; et ciuitatem istam in fide amici mei colloco. Sunt sub mea custodia tres turres satis munite, quas tuis reddam apparitoribus. Neue mihi in aliquo discredas, filium meum obsidem tibi transmittam, ut quos miseris, securiores accelerent. At ne proditionis redarguar, quidquid agere dispono, totum  Christianitati uestre imputo. Nolo autem ita incipias, quatenus fatiscens, imperfecto negotio succumbas: sic etenim mors mihi meisque immineret; et de cetero, de ciuitate reddenda nulla daretur alicui facultas. Ne differas ergo, neue dissimules: quoniam nocuit differre paratis: sed accepto atque accelerato consilio, uel ex toto dimitte, uel rem maturatam perfice.« His Boamundus auditis, nimium gauisus est: attamen uultum et os ad tempus compescuit, ne ex inepta letitia deprehenderetur intestinus animi motus: locutus autem ad optimates, sic demum ora resoluit: »uidetis, Patres conscripti, quod sine profundis singultibus enucleare non possum, quantis affecti sumus calamitatibus, quantis incommoditatibus populus iste percellitur. Sed quid  plebeios homines commemorem, cum uos, o illustris sanguinis stemmata, inedia palleatis, tedio tabescatis, laboribus marcescatis? Grauis lues castra nostra contaminat, grauibus indigentiis contracta. Iamdiu est ex quo sub dio uigilatur, puro sub ere dormitur: algide noctes ualde nos infestant: omnis ista terra nobis inimicatur agri in solitudinem redacti, uel nullo uel raro excoluntur uomere. Tempore quo alii messes suas colligent, nos spicas nullas metemus; nec mercatum quod nostris alimoniam suppeditet habemus. Ciues, quibus hec regio nota est, quin eant et redeant non possunt cohiberi. Ciuitatem istam inexpugnatam dimittere contumeliosum est: et o utinam omnes potius moriamur, quam non dedita uel deleta ciuitate  recedamus. De infelicibus iam securi, utrum felices successus nobis proueniant ignoramus. Sed quam diu hic mortem continuam patiemur? Ciuitas hec, ut uidetis, inexpugnabilis est. Nam quid hic arietes, quid baliste, quid quelibet ad expugnandam ciuitatem hic prodessent machine? Restat ergo ut ad consiliorum diuertamus experimenta, quandoquidem nobis non prosunt, uel quorumlibet armorum congressuum machinamenta. Tentet ergo unusquisque uestrum, Patres conscripti, an pecunia, an amicitia an minis a quibuslibet ciuitatem hanc sibi uindicare preualebit angariis: eamque illi ultronei concedamus, qui hoc efficere quolibet potuerit ingenio. Nam quid hic tanto moramur tempore? An que erunt ciuitatis subiugate emolumenta, si antequam subiugabitur,  totus exercitus Christianus, quibuslibet mortibus exterminabitur? Igitur si, meis, seniores optimi, acquiescendum censueritis consiliis, in medium consulite; et ei qui urbem istam sibi subiugare poterit, concedamus et concedite; et ut etiam id efficaciter quilibet nostrum exsequatur, rogate.«

Tandem uero eloquens heros conticuit. Procerum autem conuocatorum huiusmodi fuit responsum. Opinor et ipse quia iam suspicando sermonem illum intelligentes preoccupauerant; Boamundum scilicet, tanquam sibi soli locutum, autumabant. Quamobrem illi uelut ex obliquo taliter responderunt: »Absit, inquiunt, a nobis ut alter preponatur alteri, ut uidelicet alicui nostrum ciuitas hec specialiter condonetur.  Fratres sumus et pares iure fraterno et sorte parili, postquam eam obtinuerimus, diuidemus. Dignum et iustum est ut, sicut participes sumus laboris, participes simus et honoris: pariter eam expugnemus, pariter de illa sortiamur.« In his sermonibus solutus est ille conuentus; Boamundus autem siluit et interim res dilata ad nultum prouenit effectum: sibi ergo ipsi uir apprime prudens temperauit, ne si quid quod noluisset audierat, mutatione sui uultus illud addisceretur. Nec multo post fama, presaga mali, percrebuit in castris, Turcos, Publicanos, Agulanos, Azimitas, et plurimas alias gentilium nationes aduentare, et de bello in Christianos condixisse; iamque certi eruperant nuntii, qui de certitudine imminentis testabantur periculi.  Locuti sunt igitur ad inuicem Christianorum duces, et sponte sua Boamundo subintulerunt: »uides quo in articulo res nostra posita sit. Si ciuitatem ergo istam uel prece uel pretio, nobis etiam iuuantibus poteris obtinere, nos eam tibi unanimiter concedimus: saluo in omnibus quod imperatori, te caullaudante, fecimus sacramento. Si ergo imperator nobis adiutor aduenerit, iuratasque pactiones custodierit, periuri uiuere nolumus: sed quod pace tua dictum sit, nos illi eam concedimus; sin autem, tue semper sit subdita potestati.« Mox Boamundus iteratis sermonibus cepit interpellare Pirrum; neue moras innecteret, suum sedulo propulsahat amicum. Pirrus autem nichil percunctatus, ita consulendo festinanti festinus respondit; misit etiam filium suum obsidem  in hec uerba: »Preco uester in castris uestris intonet alta uoce, ut gens Francorum hodie preparata, cras ingrediatur Sarracenorum terram depredandi causa, et sic nostris et uestris dissimulabitur causa nostra. Nostri siquidem minus solliciti quiescent, utpote sperantes longiuscule abiisse maiorem gentis uestre multitudinem. Postquam uero uestra exieriut tentoria, noctis sub silentio per loca reuertantur opportuna: uos interim clandestini, scala muris admota accelerate, tumultumque omnem compescite, murumque uelociter et confidenter ascendite, quoniam turres meas, ut uobis promisi, mandabo. uos autem de reliquis agendis procurate, rerumque euentus gladiis perficite, nec aliquid quod agendum  sit, tanquam segnes, negligite. Ego uero insomnis et sollicitus, uestrum prestolabor aduentum.« Boamundus, officium preconandi cuidam suo iniunxit seruienti, quem nescio de qua re Malam coronam nuncupabant: qui uadens per omnia castra, clamosa uoce perstrepebat tempus ab optimatibus indici, ut irent depredatum terram inimicorum suorum. Secretum autem omnium agendorum suorum Boamundus credidit duci Godefrido, et comiti Flandrensi, et comiti de Sancto Aegidio, atque Podiensi episcopo, Robertoque Nortmanno, et quibusdam aliis optimatibus. Tancredus enim suique consiliarii rem totam ab origine nouerant. Stephanus Blesiensis aberat, qui magna sicut asserebat detentus inualetudine, ad Alexandretam, recreationis gratia, donec  conualuisset, discesserat. Exercitus igitur Christianus huiusce rei ignarus, die uesperascente castra egressus est; et per quedam deuia deductus, aurora nondum illucescente, prope ciuitatem per compendiosa repedauit diuerticula. Boamundus autem interim suis familiaribus mandauit: »Hanc quam preparaui muro illi, quem cernitis, prudenter apponite scalam et taciturni sapienter uos agite, et confidenter ascendite. Faciet uos tutos Pirrus amicus noster, inque suis turribus potestatiuos collocabit uos. Filium suum mecum obsidem habeo. uos autem postquam turres ascenderitis, rem reliquam peragite gladio. Nullus timeat, nemo stupeat; scala muro adiuncta est, et uincta cum propugnaculis desuper. Properate igitur et intrepidi ascendite.« Ascendit  primus quidam Langobardus, nomine Paganus, non tamen omnino intrepidus: nec mirum, cum et de proditione timeret, atque ad loca incognita transcenderet; et de quibuslibet euentis formidaret, ac mortis horrorem sibi presentem semper imaginaret. Subsecuti sunt tamen eum homines fere sexaginta, quibus diligentissime Pirrus collectis, atque suis in turribus collocatis, postquam uidit plures numero nequaquam subsequentes, materna dixisse fertur lingua, »Michro Francos echome,« hoc est, heu, heu! paucos habemus Francos. uerebatur enim, quoniam quidem pauci erant ad defendendum, nedum ad congrediendum, ne illi cum ipso in manus inciderent Turcorum. In Boamundum ergo tanquam  ineffeminatum et segnem, suam retorquebat querelam; eumque amicabilibus conuiciis lacessiebat. Descendit preproperus ille Langobardus, per quam primum ascenderat scalam: dixitque eminus exspectanti Boamundo: »Quid agis? an dormis? mitte quos uelociter missurus es, quoniam iam indemnes obtinuimus tres turres. Alioquin et nos, et ciuitatem, et amicum tuum qui totam spem et animam suam in sinum tuum expandit, amisisti.« Letatus est, et qui cum eo erant, Boamundus, et dicto citius festinanter cursum arripiunt, ascensum preoccupant; et commonendo, iam alius alium preueniebat. Itaque iam multi ascenderant, multi adhuc ascendebant, cum qui in turribus et in aliis meniorum erant propugnaculis, uocibus altisonis exclamauerunt.  Occupauerunt etiam turres alias, et iam discurrebant personantes per muros et plateas. Quoscunque uero reperire poterant, trucidabant; et nemini obuianti parcebant. Ciues enim uix expergefacti et adhuc somnolenti: laboribus enim longe obsidionis fatigati, supini deficiebant; rem ignorantes, domos suas inermes exibant, et somno et sono clamantium stupefacti, cauti incautis occursabant, et suos esse sperantes. Christianos, ac si suos, conuocabant: illi autem ubicunque obuiabantur, tanquam oues procumbebant, et obtruncabantur. Tunc etiam, fortuitu, mactatus est Pirri conterinus frater. Tales sunt, ceca et intempesta nox, tui euentus! tales sunt, hore caliginose, uestre tumultuationes!  Interea tantus erat per scalam repentium concursus, ut ipsa scala dissiliens dissolueretur: quod et ad luctum et ad magnum impedimentum Christianis accidisse, nemo sani capitis dubitat. Phalanges siquidem Francorum, uisum propter muros aderant: sed eis qui sursum et intus pugnabant, nullum auxilium conferre poterant. Orta est igitur ibi non modica tristitia. Erat autem non procul a scala quedam porta, quam retroactis diebus Christiani explorantes uiderant, hanc a sinistra parte palpantes inuenerunt; et ipsa fracta, quantocius ingressi sunt. Tunc maior exortus est fragor, et uberior succreuit Christianis dimicandi occasio, Turcisque somno uinoque sepultis, crudelior necis obuenit angustia. Gentiles illi, dum periculum imminens effugere uellent,  impegerunt in Christianos, et impetum euitare satagentes, dum nesciunt, in repentinum ceciderunt mortis discrimen. Boamundus, quoniam animo cupienti nichil satis festinatur, morarum impatiens, uexillum suum efferri mandauit in ciuitate, et collocari contra municipium quod erat in urbe, in editiori colle. Tanto siquidem examine urbem introierant Franci, gentique illi circumcise preualuerant, ut innumeris interemptis, quidquid residuum esse potuit, uel in castellum quod imminebat urbi abigerent, uel in alia quelibet diuerticula effugarent, nec etati nec sexui, nec cuiuis conditioni nocte illa indultum est. Nox erat ambigua et ideo promiscui sexus nullum exceperat. Dies illuxit, et qui morabantur in castris, tumultuantibus populis, et reboantibus  exciti lituis, uexillum Boamundi uiderunt et agnouerunt, et de capta ciuitate gauisi sunt. Cucurrerunt igitur ad portas, et intreuntes, si quos inuenerunt Turcos subterfugere molientes, ceciderunt, et facta est illa die maxima gentilium strages. Nox illa et mane illud lethalem peperit Antiochenis fortunam. Quidam etiam per portas uiui effugerunt, quoniam impetuosis Francis incogniti fuerunt. Cassianus autem Turcorum dominus inter fugientes delituit; et nescio quomodo, non minori tamen infortunio, sed dilato, uiuus aufugit. Peruenit enim in Tancredi terram, ultra quam credi potest palpitans. Incertum habetur, an totius expers confugii discesserit, an ad disquirendum a contribulibus suis adiutorium discurrerit. Illud certum habetur, quoniam  si castellum suum introisset, sibi suisque opportunius consuluisset. Equis ergo suis sodaliumque suorum ad extremum fatigatis, coactus substituit; et in quoddam tugurium diuertit, ibique non satis fideliter delituit. Hoc etenim regionis illius accole comperto, Suriani uidelicet uel Armenii, concursu in eum facto, superincubuerunt: et apprehensi caput amputauerunt, et amputatum coram Boamundo detulerunt, ut scilicet taliter ipsius promererentur gratiam, ipsique libertate donarentur et potirentur optata. Cassiani autem, uiri clarissimi, finis fuit obscurus et miserabilis. Tales sunt tue remunerationes, mundana prosperitas! huiusmodi sunt tua stipendia, fallax et deceptiua fortuna! Gentiles fatis et fortune nimis  acquiescunt. Ecce Cassianus infelix, dux et admirabilis Antiochenus, hodie miserabili sorte, miserabili preuentus infortunio, fatisque infestis delusus, perimitur. Ecce germen regium, tanquam quilibet in stercore natus, indecenter corpore inhumato plectitur. Balteum autem eius et uaginam, sexaginta byzanteos appretiauerunt. Gentes enim ille huiusmodi faleris et fibulis ualde gloriantur. Platee  uero et omnes ciuitatis intercapedines ita densis erant occupate cadaueribus, ut liber nemini daretur incessus, compita nimirum et uiculi, cesis impediebantur corporibus. Horror itaque et fetor nimius quibuslibet incumbebat uiatoribus. Ciuitas itaque Antiochia, excepto municipio, capta est; et Cassianus, ut dictum est, deformiter obtruncatus est, quarta feria, tertio Nonas Iunii.



INCIPIT LIBER TERTIUS.


 Cum obsideretur Antiochia, multi ad eius adiutorium confluxerant, multi adhuc confluebant: sed qui confluxerant, capta ciuitate, alii perempti sunt, alii in municipium recepti, alii uero, uite sue fuga consuluerunt: qui autem confluebant, audito de Antiochenorum casu rumore, substiterunt, deliberantes an procul discederent, an proprius accederent. Discedere suadebat fama, que felices Christianorum passim prenuntiabat successus, et ex felicibus feliciores auspicabantur, et idcirco, metus quammaximus singulorum pectoribus inserebatur. Accedere uero eos exhortabatur ira, pro contribulium suorum inimica interfectione; pudor, pro peregrinorum nullatenus adhuc repressa temeritate. Confidebant etiam in nationum coagulatarum diffusa  multitudine; et in sua, sicuti iactitabant, singulari animositate. Preterea ingloriose se esse dicebant, nisi multi paucorum stoliditatem compescerent, nisi aduentitios indigene a suis finibus dissiscerent, nisi suorum sanguinem hostiliter effusum ulciscerentur, nisi filios et uxores penatesque suos lariumque suorum residuam suppellectilem desides tutarentur. Horum princeps et dux Curbarannus erat, uir quidem bellicosissimus, nulli audacia secundus, prudentia preditus, diuitiis copiosus, militaribus auxiliis constipatus, cupidus laudis, inflatus supercilio iactantie, magni nominis homo, militie soldani Persie magister. Hunc Cassianus Antiochie admiratus, dum obsideretur, multis inuitauerat legationibus, quatenus ad Antiochiam liberandam  festinaret: nam illum multis honoratum denariis remitteret. Curbarannus autem, tum ut stipendia promissa reciperet, tum maxime ut nomen suum dilataret, a Caliphas, gentis sue apostolico, accepta licentia seuiendi in Christianos, sibi gentes innumeras, Turcos uidelicet, Sarracenos, Arabes, Publicanos, Azimitas, Curtos, Perses, Agulanos, et alios innumeros coagulauerat, et exercitum immensum conflauerat. Contractis itaque undequaque uiribus copiosis quas dinumerare nemo poterat, adiunctis adhuc eidem collegio, Ierosolymitanorum admirato, Damascenorum quoque rege, Curbarannus ad Antiochiam proficiscebatur. Erant in expeditione eadem, ut dictum est, Agulani, circiter tria millia, qui toti ferro loricati, neque sagittas neque lanceas timebant; neque preter gladios in bellum arma ferebant. Istis Antiochiam appropinquantibus  obuiauit Sensadolus, Cassiani filius, et pro capta ciuitate lugubris, et pro morte contabescens. uideres lacrymas per pubescentia stillantes ora, que pectus etiam adamantinum ad misericordiam commouerent, et ad adiutorium incitarent. Is igitur huiuscemodi uerba in sinum Curbaranni profudit: »Princeps inuictissime, inimica lesus fortuna supplex ad te compellor accedere; et auxilium a liberali munificentia tua rogare. Moueat te, queso, debita miseris misericordia, cogat te mutue carnalitatis humanus affectus. Cogita, inquam, in quos deuenerim casus, perpende humane tribulationis uicissitudines. Que me modo fortuna obliquo respicit intuitu, mihi nuper arridebat; et tunc patre optimo et ciuitate inclyta gratulabar. Idem infortunium  tibi timeas oportet. In tuis secundis successibus premediteris necesse est de precauendis aduersitatibus. Fortunati et liberalis hominis est alienas calamitates autumare suas; aliene miserie, largam impendere misericordiam. Succurre ergo mihi, quo tibi succurri uelles animo, si te fortuna meo tetigisset incommodo. Si de Christianis triumphare uolueris, potes etenim eos indifficulter disperdere, et tibi nomen magnum acquires, et gentem nostram libertati restitues. Quod si contra eos dimicare dissimulaueris, quid restat nisi ut domum et cognationem tuam perditum ire contendant? Gens enim ista nisi uiriliter reprimatur, Corrosanum ire anhelat; et mirum in modum ultra uires suas attentat, et minatur grandia. Ecce Antiochiam  inexpugnabilem ciuitatem ingeniosa proditione obtinuerunt; et municipium quod imminet urbi, populus temerarius obsederunt, hiatuque Coturnoso contra gentem nostram, quisquilie uiles, ogganniunt. Propera igitur, et de mihi subueniendo festina, quoniam non recedes irremuneratus, nec ero beneficiis tuis ingratus. Preterea perpes tibi faciam hominium, et in tua fidelitate ciuitatem quam mihi reddideris, tenebo.«

»Non,« inquit Curbarannus, »ita facere disposui. Sed si uolueris ut totis uiribus pro te contendam, Castellum in manu nostra committe; et ego illud satellitibus meis delegabo. Postquam de te, sicut dixi, securus ero; plebeculam illam totis nisibus impugnabo: sin autem, terre mee tantummodo patrocinabor.« Sensadolus indignus auxilii, Curbaranni postulationibus acquieuit, et municipium  potestati protectoris contradidit. Tertia uero die postquam ciuitas Christianis est tradita, municipium quoque Curbarannus obtinuit; predictique principis cursores prope ciuitatem cursitauerunt: exercitus reliquus pone sequebatur, et castra metati sunt ad Pontem Ferreum: et firmitatem illam confestim expugnauerunt, et omnes extemplo interfecerunt, reseruato illius castelli domino, ferreisque uinculis alligato. Is etiam bello, de quo post dicetur, peracto, uiuus et uinctus inuentus est. Facta est dies crastina, et Curbarannus inter flumen et lacum metatus est castra: et ibi duos fecerunt dies. Castellum autem sibi redditum cuidam familiari suo commisit, et ait: »Noui fidem tuam, et audaciam, et temperantiam; et idcirco ciuitatem hanc  uigilantie tue committam. Sciebam, inquam, te nostro congauisurum honore; et ideo hunc honorem quam maximum tue concredo fidei. Prudenter igitur obserua illud, et super iniuncto tibi negotio uigilanter procura. Sunt multi, ut nosti, mihi admirati, qui in omnibus dicto citius nostris obtemperarent mandatis: sed illorum fidei, fidem tuam prepondero, eorum solertie solertiam tuam prepono, nullum enim sagacitati tue equiparo.« Ad quem admiratus ille: »Si, inquit, salua gratia tua, sententiam hanc tuam euitare possem, in quemlibet alium presens mandatum transferres optarem. Sin autem, antequam infidelitatis cuiuslibet me redarguas, animumque tuum erga me impacatum sentiam, castellum hoc recipiam, tali tamen conditione,  ut si in campo manibus prelio consertis superaberis uite mee consulens, castellum Francis patefaciam.« Ad quem Curbarannus: »Prudentiam et probitatem tuam non inexpertam habeo: quecunque futura sunt, ex dispositione tua concedo.« Commisso et accepto, ut dictum est, castello, Curbarannus qui cum quibusdam suis aduenerat, reuersus est ad castra, in ualle ubi suus exercitus papiliones suos locauerant. Agareni autem illi, quedam arma uilissima, ensem rubiginosum uidelicet, lanceolam quoque satis inutilem, quibusdam pauperculis diripuerant Christianis. Hec Curbaranno ad Francorum improperium obtulerunt, dicentes: »Hec sunt arma bellica, arma nimis pretiosa, que attulerunt locuste ille de mendica Gallia. His nos  expugnare minantur, his contra nos obluctantur.« Curbarannus uero subridens et in manus arma suscipiens, subsannando sic aiebat: »Franci nullos adhuc inuenerunt uiros. Heccine sunt arma in quibus confidunt? Heccine sunt armorum simulacra, in quibus Antiochiam proditione deceptam expugnasse se credunt? Sed, o inaniter, super hoc gloriantur; quoniam municipium, quod presidet Antiochie, munitum propugnaculis et militibus retinuimus, et eos inclusos quibuslibet iniuriis afficiemus. Expergiscamur igitur, o gens nostra semper inuictissima, et in primo conflictu qui sumus, an iumenta, an homines, gens infelix experiantur. Abigamus abiectionem plebis a finibus nostris et,  o genus infractum, indeficientes prosequamur eos etiam in nationibus suis. Censeo dedecus quammaximum, optimates nostri, in terra nostra nos defendisse et superasse, nisi talionem reddentes eis, in terra sua nobis contigerit eos et quecunque sunt eorum delere. Antiochia, ciuitas regalis et inclyta, totius Syrie caput est, quam proditione non armis, quam pollicitationibus et adulationibus suis, non bello preoccupauerunt. Hanc igitur dimicando excutiamus, et ipsis explosis eorum terras aggrediamur.« Accito itaque notario suo, sic ait: »Scribe chartas in Corrosano recitandas, que hunc modum contineant:

»Caliphe nostro pape, et Solimanno regi magno, perpes salus, et honor immensus. Noueritis  quoniam locuste ille, que propriam non habent mansionem, qui Christiani dicuntur, latibula sua irreuerenter exierunt; et prout audistis, terram nostram aggredi irreuerentius presumpserunt; sed nos ad reprimendam gentis illius stoliditatem, beneuolentia uestra et brachio nostro confisi, exiuimus; et eos indifficulter in seruitutem redigemus. Sed hoc parum nobis esse censemus, nisi etiam fines eorum manipulis nostris operiemus, et omnia bona eorum absorbebimus. Interim gaudeatis omnes amici nostri, et filios generetis oportet, qui dum in longinquam militabimus regionem, illi quos nobiscum adduxerimus resarciant, et donec redibimus, regiones nostras possideant. Nos autem municipium, quod urbi Antiochene imminet, nobis redditum  muniuimus et modo contra eos quatinus dimicemus, consiliantes tractamus. Ut ergo uideatis in quos pugnare habeamus, eorum gloriosa uobis direximus arma, in quibus notare poteritis quam nugaces sint armorum istorum geruli. Ut etiam plenius letari possitis, eos qui Antiochiam suis occupauere prestigiis, iam inclusos habemus, nec de illorum deditione ambigimus. Indulgete igitur affluenter uoluntatibus et uoluptatibus uestris, et ualete omnes amici et consiliarii nostri. ualeat precipue Solimannus, rex potens et magnus. Iuro enim me nullatenus reuersurum, donec Syria et Romania in libertatem redacta, Apuliam quoque meo subdiderim dominio.«

Dum hec aguntur predicti Curbaranni mater, que erat in ciuitate Aleph, ad predictum accessit  filium, de his que audierat pro filio gemebunda. Erat enim senex et plena dierum, utpote centenaria, et presaga futurorum. Colligebat etiam multa, mulier sortilega, de constellationibus; et geniculorum non erat ignara, et multarum disciplinarum erat conscia. Flebilis igitur ad filium aiebat: »Ut quid, me inconsulta, fili carissime, negotium agressus es bellicum? An quoniam sum decrepita, me desipuisse putasti? Crede mihi, uiget sensus effetis in uisceribus; et laxa cutis, et ruga senilis, uiuacem adhuc fouet animum. Denique tuum nulli fidelius poteras reserare consilium, que te uel arctius diligeret, uel que tibi discretius consuleret. Quid enim affectui materno comparari poterit?  Quid igitur matrem inconsultam, matrem insalutatam, o homo plumbei cordis, aufugere presumpsisti! o pectus silicinum et iecur adamantinum, quod non emolliuit matris memoria, quod non euerberauit ad colloquium affectuose matris reuerentia! Si enim emarcuit corpus, uiuit et uiget adhuc irreuerberatus sensus. Ad extremum, fili dulcissime, quam grande, quam inefficax aggressus es negotium sine me saltem cantus libripens, prius debueras preponderare. Decuerat te metiri, cum qua insuperabili dimicaturus es gente: oportuerat te perpendere, quam insuete sunt preliandi, quas undequaque corrogasti copie. Ut enim ueritatem nullatenus tacuerim; nostra gens aurea est, illa ferrea. Nostra tamen satis animosa est; sed manu, minus inefficax, inexperta et expers  est multum huiusce laboris: quoniam admodum in pace effloruit senectus istius nationis. Preterea Deus Francorum reuera Omnipotens est, quem nisi ipsi grauiter offenderint, semper eos uictoriosos protegit. Nostris in regionibus, os meum et caro mea, nomen tuum satis dilatatum est; sed in Christianos brachium tuum nondum satis approbatum est. Quo nisi impugnare desieris, de duobus alterum erit, seu de Christianis triumphans gloriosior eris; seu titulum tue probitatis superatus, quod absit, liuidabis. Porro si matri consulenti acquiesceres, ab hac temeritate resipiscens absisteres; teque gentemque tuam huic presumptiuo labori, qualibet occasione non inhonesta subtraheres. Sin autem, periculosum est certe ancipiti te committas fortune. Dubium est  enim cui potius Mars arriserit parti, nostris tamen timeo, quoniam et carnificum illorum ferocitas, et usus preliandi assuetus, suaque calliditas me uehementer exanimat. Hec igitur omnia discretiori essent consideranda cautela: sed quoniam tuo sic inchoasti arbitrio, nec ab his amoueri poteris inceptis: obstinatus enim homo es: ne aliquid adulatiua pretermiserim: In isto, si commiseris, superandus es prelio, et gazis opimis tuus exspoliabitur exercitus. Multis autem interfectis, tu uiuus euades: hoc tamen morieris in anno, heu mihi! morte subita.« ueterana illa in lacrymis deficiens loquendi finem fecerat, cum filius eius iactabundus sic paucis respondit: »Miror, mater mi, qua fronte de Christianorum pronuntiaueris uictoria, cum ipsi nec  numero, nec armis nec animis genti nostre debeant comparari. Plures enim solus ego habeo admiratos potentes, bellicosos, quam ipsi sunt cum tota sua expeditione. Quis tamen falsus interpres hec annuntiauit tibi? Interim tamen sileas uolo, ne forte nostri exercitus animos tuis enerues sermocinationibus. Reuertere igitur, mater dulcissima, euentumque rei meliora desiderans, exspecta. Ipsi homines sunt, sicut et nos; et contra homines impuros, et incircumcisos, non contra Deum, nec Deus contra nos, pugnabimus. Aequalis sorte mortalitatis circumdamui. Illi duntaxat ocius morientur, quorum manus segniores erunt; quorum animi ad non defendendum, frigescent minus audaces. Tu autem, mater, tota  digna reuerentia, uale; et necdum tempus illud quod portendunt sortes et auguria nostra, quod scilicet Christiani terram nostram possessuri sunt, eredas adesse.« His dictis belliger heros conticuit; materque, filio deosculato, genas suffusas lacrymas, ad lares suos curiosa remeauit, et opes quas undequaque corrogare potuit, in Aleph, ciuitatem munitissimam conseruandas intulit.

Tertia die post hec, Curbarannus armatus in oppidum sibi commissum equitabat. Christiani uero uidentes acies ordinate procedentes, urbique appropinquantes, exierunt eis obuiam; et prelio preparato se iis posse resistere autumabant. Tanta uero fuit Ismelitarum illorum multitudo et fortudo, quod extemplo coacti sunt Franci refugere in  ciuitatem, pertimescentes impetuosas sustinere gentes. Et quoniam non poterat eis portarum angustia ingressum prebere liberum, ex ipso impetu multi suffocati perierunt. Aggressi sunt eos Turci uehementer; iamque deficiebat dies, neque lassis dabatur requies. Sic exhausta die, nox optata terras obumbrauit. Incubuit igitur Christianis magna desperatio: alii tamen consolabantur alios, et in diem crastinum concionabantur de prelio. Aliqui tamen ultra ius et fas meticulosiores, et fratrum affectus immemores, noctu de fuga cogitauerunt; et ad totius sue consanguinitatis et successionis ignominiam ignominiosiores aufugerunt. Non enim meminerunt quantum fuerit dedecus, fratribus et commilitonibus dimissis, amicis insalutatis, proceribus inconsultis,  per murum funibus dimitti, uirile robur turpiter effeminari, homines antequam oporteat dementari. Nam qui quondam a preliis, sociis dimissis, fugiebant, sociorum proditores uocabantur, et plerumque capitibus in eis uindicabatur. Horum quosdam nominare non pretermittam: licet omnes nominarem, si omnes ex nomine nossem. Non enim eorum parcere debemus infamie, qui sue nimis formidolosi non pepercerunt fame. Wilhelmus de Grenta Maisnil, et albericus frater eius, et Guido Trosellus, et Lambertus Pauper. Hi hesterni belli timore perterriti, et ut crastinum aufugerent solliciti, funibus per murum demissi sunt; et ad perpetuam suam ignominiam furtiui funambuli uocati  sunt. Noctis igitur illius conticinio, et funibus elapsi sunt, et ad portum Sancti Symeonis pedites, manibus et pedibus excoriatis, deuenerunt. Ambulauerunt tota nocte per precipitiorum abrupta; et cum multis comitibus ad portum prefatum ambulantes, defessi substiterunt: et nautis in portu uacillantibus dixerunt: erant nempe in portu naues multe: »Quid hic agitis, gens miseranda? Omnes quos exspectatis, decollati et deleti sunt Christiani. Et nemo preter nos uiuus euasit: et uos adhuc desidiosi moras agitis. Turci Antiochiam quam subegeramus, obsederunt; imo ceperunt. Alios omnes decollauerunt; et nos uix eorum gladios euasimus, dum nocte hac ad uos usque uiam direximus. Rumpite igitur funes, quantocius, inquam, rumpite, remisque mare per  cellite: quoniam si moras innexueritis, quod dicimus uidebitis.« Naute, huiuscemodi rumoribus exciti, alii anchoris abruptis, mare ueliuolum iam sulcabant, et carbasa crepitantes in auras obliquabant. Dum hec aguntur, ecce Turci repentini littora explorantes aduolant; et imparatos et timoratos nautas trucidant; rates in portu remorantes ignibus appositis depopulantur, et spoliant; et desidiosos homines pro uoto dilacerant. Qui uero remanserant in ciuitate, pondus belli Turcani tota die sustinuere, nec iam diutius fatigati tantos poterant perferre labores, cum subitum arripientes consilium, murum de lapidibus impolitis, et sine cemento inter ciuitatem et oppidum edificauerunt, ne Turcis in eos liber daretur excursus. Ipsa enim maceria opportunum  Christianis prestitit auxilium; importunum autem Turcis peperit impedimentum. Ad murum usque siquidem oppidani discurrebant, sed statim a Francis repellebantur; et ita congressus gentilium frustrabatur. Franci siquidem, tota sedulitate, propter murum armati assistebant; nec somno, nec cuilibet aliis curandis indulgebant. Fames interim pedetentim conualuit: et ut equos et asinos, et si quid aliud immundum erat, deuorarent, compulsi sunt Christiani. In magna constituti miseria, plerique desperabant; alii tamen ad Deum medullitus suspirabant. Necessitatem enim qualiter euadat, circumspectus homo cogitare non desinit. Nec facilius quilibet euadit, quam qui sibi Dominum coadiutorem efficit. Inuocabant igitur Dominum,  et ipse exaudiuit eos: et misit eis quemdam sacerdotem, ita sermocinantem: »Fratres, et amici mei, audite uisionem quam uidens uidi: quam ne putetis phantasiam, uel somniorum ludificationem, si mentior, meam uolo deleatis impudentiam. Dum in ecclesia sancte Dei Genitricis pernoctare decreuissem, pro nobis, inquam, intercessurus: nescio uel uigilans uel semi sopitus: nescio, Deus scit: Dominum nostrum Iesum Christum uidi, nec tamen agnoui. Aderat etiam sanctissima sua Genitrix, et princeps apostolorum Petrus sanctissimus. Hos omnes aspiciebam, neque, ut dictum est, homo dementatus, Dominum meum sanctumque illud collegium agnoscebam. Dixitque mihi Dominus: Agnoscisne me?« Cui ego, uocem quippe percunctantis intelligebam, sed personam interrogantis nondum agnoscebam: »Nequaquam, Domine mi.« Interim crux splendida super caput eius resplenduit apposita. Interim interrogauit me eumdem sermonem, et ego. »Si bene, Domine mi, percipio, ex signo crucis capiti tuo imposite crucifixum et Redemptorem nostrum te intelligo. Qui dixit: Ita est plane ut dicis.« Ego uero suffusus lacrymis genas ad pedes eius singultuosus cecidi, et adieci: »Domine, miserere nostri. Domine, memor esto populi tui, Domine Deus, adiuua nos.« Et Dominus ad me: »Et ego huc usque uos iuui; nam et Nicheam obtinere uos permisi, et in multis uos protexi preliis; meque duce uicistis, et Antiochie preualuistis, et  in ipsa obsidione multa pro uoto uestro uobis indulsi: uos, beneficiis meis ingrati, contra me intumuistis; et tanquam ex adipe iniquitas uestra prodiit; meque, gens iniuriosa, gentiliter exacerbastis, dum cum mulieribus uel alienigenis, uel uestre professionis, sed illicitis, fornicati estis. Iste siquidem singularis pedor celos attigit, et oculos meos a uobis auertit. Retribuam igitur ego uestre ingratitudini, nec parcam prostitute et lupananti multitudini.« Tunc misericordie mater Petrusque beatus ad pedes misericordes ceciderunt Redemptoris; et his supplicationibus iram mitigabant minitantis: »Domine, tot annis gens pagana domum istam, que domus erat orationis, obtinuit: suisque spurcitiis, proh pudor! eam delegauit: et  ecce, paucorum culpis exigentibus, omni Christianitati tue, que domum istam suo sanguine exinde liberauit, eam deleturus irasceris? Parce, Domine, parce; parce populo tuo; et ne des hereditatem tuam in perditionem, ut dominentur eis nationes.« Acquieuit Sanctus sanctorum supplicantis matris et apostoli precibus, iamque uultu iucundior dixit mihi: »uade, et dic populo meo: Lupanar, et prostibulum, et omnem a uobis remouete abusum; et uestra lacrymis eluite facinora; et ad me reuertimini, et ego reuertar ad uos: et infra quinque dies opportunum prouidebo uobis auxilium. Quia Deus nichil habens immisericordie, ipse sum. Interim quotidie decantent: Congregati sunt inimici nostri et gloriantur in uirtute sua. Contere fortitudinem  illorum, Domine, et disperge illos: ut cognoscant quod non est qui pugnet pro nobis, nisi tu, Deus noster. Disperge illos in uirtute tua; et depone eos, protector noster Domine, Hec et alia capitula, Deitatem complacantia, indesinenter psallant.« Hec sacerdos dixit, et adiecit: »Fratres et domini mei, nolite mee discredere paruitati: quoniam non fictis loquor ambagibus; nec fantasticis elusus fallo uos imaginationibus. Si uultis, etiam huiusce rei faciam experimentum, ne forte, quod absit, contemnatis quod uobis edixi, Redemptoris mandatum. uel de turris cuiuslibet summitate me precipitate, uel in ignem proiicite; et dum uobis illesus uidebor, tunc demum acquiescite. Alioquin, me figmenta locutum scitote.« Podiensis  Euangelium et crucem coram afferri mandauit: super que presbyter, satis faciens populo, iurauit ita uisionem seriatim se uidisse, sicut testatus fuerat in eadem concione. Populus omnis statim ad lamentum conuertitur; et de reatus sui confessione alius alium cohortatur: uideres suffusa fletibus Christianorum ora: capitibus cineratis, et nudis pedibus, passim orationis gratia, omnis etas, nulla excepta persona, maturabant per ecclesias: petunt auxilium, rogant consilium. Inspirauit autem Dominus eis hoc consilium, quod unanimiter acceperunt. Dixit enim quispiam illorum: »Optimates nostri, iuremus ad inuicem, quod nullus nostrum deinceps de isto sancto, quoad uixerit, subter fugiat  collegio: donec Sepulcro Domini Dei nostri, pro quo uiam hanc ingressi sumus, deosculato. Tunc, etiam consalutatis fratribus, qui uoluerint ad propria reuertantur.« Placuit itaque sermo iste communi conuentui. Iurauerunt igitur omnes duces, quorum uocabula superius habes prenotata. Tancredus idem iurauit et adiecit: Quod quandiu posset sexaginta secum habere milites, a Ierosolimitano itinere nequaquam recederet. Animata est igitur et corroborata tota Christianorum congregatio, et in immensum exhilarata est, tali communicata iuramento.

Erat etiam ibi quidam peregrinus, nomine Petrus, cui, antequam Antiochia preoccuparetur, sanctus apparuerat Andreas, interrogans eum et dicens: »Quid agis, bone uir?« Cui Petrus: »Quis enim  es tu, demine mi?« Dicit ei: »Ego sum Andreas apostolus Christi. Noueris igitur uolo, quoniam postquam ingressus ciuitatem istam, beati Petri Ecclesiam intraueris, inuenies illo in loco,« locumque demonstrauit, »lanceam que latus Saluatoris in cruce perforauit. Quidquid enim in patibulo crucis salutare illud Spiritus sancti domicilium tetigit sacrosanctum est, et Christianis omnibus specialiter amplectendum est.« His dictis, beatus disparuit apostolus. Peregrinus, his auditis, siluit. Responsum enim apostoli nemini propalare uoluit: estimabat enim se somniantis more uisionem uidisse istam. Beatus tamen Andreas, sicut postea peregrinus referebat, cum ad locum usque deportauerat;  ibique quod diu latuerat totum demonstrauerat. Capta igitur ciuitate, et, ut dictum est, multum profligata Christianitate, iterum apparuit ei beatus Andreas dicens: »Quare, pusillanimis, lanceam non abstulisti?« Cui Petrus: »Eequis, inquit, domine, meo crederet auditui.---Noli desperare,« ait apostolus, »noli desperare. Sed scito pro certo ut dixi, tibique demonstraui, omnia uera esse; scias enim quoniam hec reuelatio multum proderit fatigatis Christianis: utpote quibus pro lancea, confidentia profluet salutaris. Infra enim quinque dies uisitabit eos Dominus, et potenter eruet eos a persequentium manibus.« Petrus autem consilium hoc sibi diuinitus insinuatum suis patefecit comitibus. Populus autem discredebat, et testificanti  subsannabat. Perstitit ille, et iureiurando affirmauit bis ei sanctum Andream apparuisse, sibique talia denuntiasse; et ne ulterius secretum sibi concreditum absconderet uehementer adiurasse. Tandem crediderunt iuranti, uiresque pristinas animo resumpserunt, tanquam expergefacti a somno. Iam enim duo precones emerserant, qui de sua salute, Deique propitiatione concordabant. Iam ergo de Dei securiores adiutorio, uelut iam uicissent, congratulabantur in Domino.

Interea Turci, qui erant in castello, a Christianorum infestatione nullatenus absistebant; sed tota sedulitate Francos incursabant. Incluserunt itaque quadam die, Francis uidentibus, tres Christianos  in quadam turre, nec ausi fuerunt Franci subsidium inclusis conferre. Defecerant enim multis afflicti tribulationibus; et adhuc tabescebant, nullis nisi in spe releuati consolationibus. Duo igitur ex eis grauiter uulnerati, exierunt de turre; tertius quoque uiriliter tota die se defendebat solus de Turcorum inuasione: strauit itaque duos Turcos, nullis coadiutus auxiliis: sed sola manu persequentium obstitit turmis. Hec idcirco dixerimus, ut quantum iam exterriti fuerint Christiani, dicere non omiserimus: quoniam fratres suos uidebant impugnari, nec audebant pro iis, coram positi, obluctari. Ille preliator fortissimus, Hugo Forsenatus dicebatur, de exercitu Godefridi de monte Scabioso; uir quidem magnanimus et audax, et inter omnes belticosos  precipua laude dignus. Hunc igitur quem suorum non iuuerunt arma, successiuis saltem generationibus, militem gloriosum, nostra commendauerit pagina. Heu! quot et quantis calamitatibus Francorum emarcuerant animi, qui unum ex suis tota die uiderunt pugnantem, nec succurrerunt; audierunt clamantem, nec responderunt. Quos cum duces uocarent, non conueniebant; cum litui clangerent, in domibus latitabant: imo inermes et exanimati, bellum diu rogatum detestabantur; et iam uelut exanimes, imbelles et inglorii, mori preoptabant. Boamundus et duces sic exercitum defectum ire uidentes, quod neque se uolebant defendere; nec saltem ad murum usque qui ciuitatem ab oppido utcunque tenui discrimine separabat, poterant eos  conducere: ignem copiosum mandauerunt accendi; ciuitatem ex parte cremari: quatenus uel sic domos exirent, et latibula in quibus ad ultimum euirati, satis inuerecunde delitescebant. Accensus est itaque ignis in urbe qua parte Cassiani palatium preminebat. Duces enim molestiabantur et egre ferebant quod more solito nullam eis reuerentiam, ad pugnam acciti, exhibebant. Ignis itaque, nec mora, preualuit: quoniam flammis crepitantibus, alimenta prebebat lignorum antiqua congeries: uentus autem urens, suppeditabat incitamentum et uires. Quicunque igitur in domibus illis hospitati fuerant, spoliis suis uix arreptis, ad duces suos coacti confugiebant, qui ad portas ciuitatis excubandi causa sibi unusquisque  locum acceperant. Ab hora diei tertia usque ad mediam noctem incendium non defecit; et combuste sunt uel domus uel ecclesie circiter ad duo millia. Sopitus igitur est ignis, quoniam omnis uentorum feritas euanuit. Turci oppidani, iam omnino Francis se uix tutantibus, preualuerant, quos pene ab inuicem nichil nisi arma separabant. Iam enim res brachio manuque duntaxat gerebatur, et iam cominus utrinque certabatur; nec bellum uel ad momentum interrumpebatur. Turci plures numero, et impensiore confortati cibo, uicibus sibi succedere, nichil intentatum pretermittere, Francos audacter aggredi, ultro se congressibus ingerere; alius alium commonere. Franci e regione, immoderanter angustiati uacillare; nec cibum nec somnum capere, quippe  quibus nulla dabatur requies: qui enim panem habebat, comedere non licebat; aqua quoque reseruata nullus os squalidum refrigerare sibi poterat; quippe quibus nec respirare uacabat. In tanta igitur constituti miseria, murum alium silice et calce aggressi sunt prouehere: quoniam quem ipsi incementatum erexerant, indifficulter Turci prostrauerant. Ligneam insuper erexere machinam, quo securiores Christiani se tutare potuissent. Nec etiam bellum interim deerat, quoniam ne murus ageretur, Turci indefessi omnimodis elaborabant. Nox caliginosa rerum omnium colores occuluerat; et ignis ab occidente de celo uisus est imminere, et inter Turcorum castra tanquam cadens deseuire. Non enim multum eorum castra differebant a ciuitate,  qui sua locauerant tentoria proxima in ualle. Et licet ignis indemnis et innoxius eis fuerit, multum tamen eis incussit terrorem, et mestitiam, Christianis autem solamen et letitiam: utrisque siquidem populis signum illud de celo enituit. Quidam autem eorum, castris continuo relictis, pauitantes hospitati sunt ubi potuerunt, uidelicet prope Boamundi portam. Qui uero in municipio remanserant, tota die cum Christianis confligebant, nec ab eorum uel mortibus uel fatigationibus auelli poterant: instabant lanceis et missilibus, et illidebant uulnera uulneribus. Pars autem que morabatur in castris ita ciuitatem circumuallauit, ut nemini pateret in die uel introitus uel exitus. Nocte siquidem aliquando aliquis poterat exire; sed occulte, nec tamen sine  timore. Igitur fames in dies inualescebat, et Christianorum exercitum ultra quam credi uel dici potest uehementer angebat: multi siquidem exspirauerunt fame. Qui uiui, uix palpitabant, lurida uidebatur eorum facies, quos enormiter deformabat exhausta, protelatis ieiuniis, attenuata macies. Nullos in illa calamitate uideres prodigos; imo quosque ditiores, etiam uideres indigos: et omnes obesis carnibus, et tenuata inedia macilentos. Panis enim paximatius et permodicus, si quando inueniebatur, byzanteo comparabatur. De uino melius puto silere quam dicere: cum uinum ibi uix aliquis ducum libauerit. Equine carnes uel asinine pro imperialibus computabantur delitiis. Galline pretium quindecim erat solidorum; ouum, duobus solidis; nux iuglans uno  appretiabatur denario: multos stateres queque uilia ualebant: folia ficulnearum, uitium et cardonum, et si que inueniebantur aliarum arborum, auidius decerptas bulliebant et uorabant: coria caballorum, asinorum et camelorum, siue bufalorum, sicca coquebant, et manducabant: et preterea multas alias ibi passi sunt calamitates et penurias. Coacti sunt etenim cibos olim fastiditos, fame perurgente, dentibus auidis masticare, et deglutire. Nihil enim fuit tam fedum, tam insipidum, cui fames saporem non attribuerit; cui uerecundiam ut gustaret non abstulerit. Hanc passionem continuam tolerauerunt gens miseranda diebus triginta sex. Nemo igitur uera dixisse nos ambigat, nemo submurmuret: cum quibus eduliis  uiuere potuerint qui messem non collegerant, qui horrea nulla repererant, qui urbem longa obsidione depopulatam, et tandem combustam incolebant, qui forum uenalium rerum ab indigenis non accipiebant, nullus conuenienter excogitare queat. Admirari quidem potest, sed unde tandiu uixerint competenter definire non posset. Neque Deo, pro quo talia passi sunt, calumniose imputandum est; qui castigat ut corrigat; flagellat autem paterno aflectu omnem filium quem recipit . In ipsis etenim flagellis misericors est; et bonitas eius secreta nichil agit perperam uel immisericorditer: Dei namque iudicia nunquam sunt iniusta. Sed Christus de suis Christianis ita disponebat, ut in ipsis afflictationibus, preter spem barbarorum, conualescerent:  et cum eos putarent defecisse, superarent. In oppressionibus siquidem suis, que eis ut ad liquidum examinarentur contingebant, indesinenter decantabant: »Non nobis, Domine, non nobis, sed nomini tuo da gloriam .« Hec redarguti, misericorditer, de profundis clamabant et exaudiebantur; et super inimicos suos eleuabantur.

Stephanus interim comes Carnotensis quem maiores natu elegerant debere preesse consiliis et publicis agendis, homo facundus et singularis scientie, aliquantula, ut dicebat, detentus infirmitate, ut dictum est, ad Alexandretam secesserat conualescendi gratia: huius reditum omnes exspectabant, utpote quem ducem, quem consiliarium sibi prefecerant. Sperabant etiam, si rediret, eius peritiam  omnibus ualde iucundam. Is autem, nondum capta ciuitate, ut dictum est, egrotauerat et abierat. Ubi uero audiuit Turcos ciuitatem circumuallasse his et aliis exercitus rumoribus , montana latenter conscendit que decliue preminebant ciuitati, quatenus pleniter addisceret exercitus utriusque, uel defectus uel apparatus. uidit itaque Turcorum innumera tentoria; et ipsos tanquam arenam maris per stadia plurima diffusos: ciuitatem etiam uidit circumuallatam, et paruam Christianorum manum agnouit inclusam. Arbitratus itaque consodales suos, uel iam omnes deletos uel omnes extemplo delendos: quid enim aliud expers homo arbitrari poterat?  cum suis qui aderant, timore non modico perterritus, cursim fugam iniit et clandestinus discessit. Satis tamen inconsulte, quia nullum allocutus fuerat de Christianorum expeditione. Debuerat siquidem de suis aliquem clanculo prius mittere, nichil temere negligere; quid intus ageretur, reuera dignoscere; si posset, eos diligenter consulere: non metum qui omnibus imminebat, sibi soli totum arripere; nec ut quilibet ex popularibus indecenter aufugere. Gloriosius enim ei fuerat mori cum fratribus, quam fugitiuum superuixisse, et in patriam rediisse. Quam offensam postea, tactus cordis contritione, rediens a patria in Ierusalem, piauit; et sic omnibus satisfecit. Sed ad tempus, timor inconsultus eum ad inhonestam precipitauit fugam. Quod ad improperium ei multum imputatum fuit,  donec culpam diluit; inclusis etiam nimis obfuit. Postquam enim castellum suum, reuersus spoliauerat, et fugam initam accelerabat, imperatori ad Philomenam obuiauit; eique seorsum uocato dixit: »Antiochiam pro certo captam fuisse noueris a Christianis: sed castellum, quod munitissimum preminet urbi sibi retinuerunt Turci; et ecce, ciuitatem circumuallatam obsident, et ex municipii propugnaculis expugnant: seu magis, ut reor, iam expugnauerunt eam, et omnes uiri perierunt. Consule igitur et tibi, et quam conducis genti: Consulo ita et ego: et quam citius reuertere, ne forte incidatis in manus insequentium nos; et uos omnes in ictu oculi pereatis. Quod si secus egeris, dico tibi, in proximo, sed sero, temeritatis huiusce te penitebit.«  Imperator confestim accito consilio suo, et Francis, qui multi cum eo aderant; quia utrinque populus Gallus et Grecus ad obsessorum adiutorium copiosus confluebat: rem eis ex ordine patefecit et dixit: »Franci, ad quos succurrendum festinaramus, maiore quam nostro nunc egerent auxilio: quia uel omnes in morte iam absorpti sunt, uel in captiuitatem abducti sunt. Indigerent ergo, seu qui eos uiuificare posset auxiliatore; uel qui eos reduceret uirtute preualida, in quam minati sunt ex longinqua captiuitate. Nam ita comes iste, qui adest, testificatur: nos autem neutrum horum possumus. Auxilium quod eis preparabamus, preproperum anticipauit tempus. Ecquid amplius possumus? Postquam omnes deleti sunt, quid eis nostrum proficeret  auxilium? Illuc quippe laboriose et dispendio magno tendere, ubi nichil proficias, extreme dementie est. uisum est igitur nobis, ut ocius reuertamur; ne forte et nos inutiliter exterminemur. Ecce enim Turci plus solito insolentiores, et pre sanguine effuso tigridibus efferaciores, si nobis irruant, facillime preualebunt: quia nostri, rumoribus his auditis, excordes illico titubabunt. Reuertamur igitur, et rem nostram in tempus crastinum differamus. ueniet, inquam, dies cum sanguinem effusum, de Turcis perfidis ultum iri proficiscemur. uolo ad presens moriantur nostri, morte repentina; sed regrediantur, ut uiuant; et reseruemus et reparemus eos, ad irascendum et ulciscendura. Interim, post terga terram istam, edicto imperiali, deuastatam iri precipimus:  ut si quando Turci in nos emerserint, dum nichil hic inuenerint coacti recedant. Porro gentem istius regionis incolam transferri mandamus in Bulgariam: ut nullius rei redarguamur immemores.« Itaque Franci reuertebuntur inuiti, et amarissime lamentabantur. Multi etiam e pauperibus peregrinis passim moriebantur, egroti diutius inualetudinibus. Guido Boamundi frater erat cum imperatore, donee rumigerulus comes loquebatur: hic, audito loquentis uaticinio, ualde contristatus est; et ex ipsis precordiorum conquestus medullis, lacrymatus est. Eiulans ergo clamabat: »Heu! mi frater et carissime domine Boamunde, quid contigit? Quamodo spes populi Dei cecidisti? Putamusne  sic promeruisti? ue mihi! cur ipse non potius perii? O Deus, quare sic iudicasti? Cur populum tuum sic abominatus es? Ut quid improperium facti sumus gentium? Quis mihi det, Boamunde frater dulcissime, ut ego moriar pro te? Moriatur anima mea, gens Dei, duces totius laudis titulo digni, morte uestra.« Hec dicens et aduncis unguibus pubentes genas dirimebat, flauamque cesariem decerpebat; et omnes ad lamenta ciebat auditores. uix autem consolatus, non tamen lenito dolore, cum imperatore compulsus est redire. Obrepsit etiam inestimabilis mestitudo in populo Dei. Nam episcopi et abbates et presbyteri, pene triduo a precibus et laudibus Dei cessauerunt, et profundis gemitibus suspirabant, Guido etiam semper in ipso itinere conquerebatur:  et gemebat; et in predictum comitem conuicia multa euomebat. Interim etiam omnis exercitus ille, die illo facti sunt stupidi, ut stupore mentis perterriti pene a seipsis desipuerint: tandem tamen redierunt ad se; et uoces querulas et preces placabiles, et lugubres querelas, denuo ad Deum deuotius emisere. Imperator autem, nimis festine uerbis credulus Blesiensis, in illa singulari necessitate, nullo Christianis obsessis auxilio collato, Constantinopolim sue quieti satisfaciens reuersus est. Ecce quantum nocuit exercitui Dei Stephanus Carnotensis, qui dum sibi soli consuluit, fratribus et commilitonibus suis dimissis, imperatoris auxiliarem presentiam ab eis auertit; et rumores alios quam eum decuit, non ueridicus portitor eructauit. Ex Dei tamen dispositione  factum non dubitamus, qui disponit omnia suauiter; nec casu fortuito permittit, uel unum passerem ad terram cadere. Si enim Alexius imperator aduenisset, Turcosque superasset, triumphus genti sue, non exercitui Dei ascriberetur; et Grecorum multitudini deputaretur, non Francorum fortitudini.

Qui autem erant in ciuitate, ad Deum conuersi, totam suam spem in supernis collocauere: quoniam ab humano adiutorio coacti sunt diffidere. Locuti sunt ergo ad inuicem de lancea Domini disquirenda, magnam enim habebant in illa fiduciam, si inueniretur; quoniam ita ex Deo promiserat Andreas apostolus. uentum est igitur in ecclesiam Beati Petri, et ibi diligenter notato loco super hac re diutius  altercatum; preualuit autem sententia plurimorum, et tredecim laboriosis et strenuis hominibus, qui ibi curiose foderent, opus illud commiserunt: foderunt ergo a mane usque ad uesperam: et tandem, codem Petro cui reuelatum fuerat presente, repererunt lanceam. Qua cum digna reuerentia leuata, publicus clamor exoritur; et ut debebatur, letabundus ad eam fit concursus, et tota deuotione deosculatur. uideres populos lacrymis irroratos, quas extorquebat gaudium: perpenderes gaudium, quod pepererat tante rei experimentum. Orta est igitur inter eos tanta letitia, ut, remota omnia accidia, deinceps nullius meminerint mestitie. Et extunc ausi fuerunt de bello tractare.

 Consiliati sunt ergo ut numios suos ad Turcotum principes dirigerent, qui per interpretem ad eos sua responsa referrent. Miserunt autem duos, Petrum Heremitam, et quemdam Herluinum, lingue Turcane non expertem. Hi duo, satis gnari et industrii uiri ex Christianis, Curbaranno suisque ita dixerunt: »Mittunt nos ad uos Christianorum duces, et omnis Christianorum exercitus, rogantes ut ab eorum infestatione dein absistatis: et Christianos insectari a modo desinatis. Ut quid enim contra eos tentoria uestra locastis, et arma bellaturi uibrando parastis? Quid enim uobis male faciunt? Nam quid ad uos de Antiochia, pro qua congregati estis? Si iudicio contendere uultis, nunquid terra ista, dictante iustitia, Christianorum non est? Nonne eam predicatione sua  beatus Christianitati destinauit Petrus? Nunquid in ipsa eadem ipse presedit episcopus? uos autem freti superba tyrannide, fratribus nostris peremptis, ipsam uestro coagulastis imperio. Ecce iterum ausu temerario in eos militare disponitis. Itane uobis iustum uidetur, quod si suam terram modo recuperare uolunt, neque quidquam de uestro uobis aufferre moliuntur, uos e regione gladiis accincti in insontes insurgatis? Mandant igitur quod si pacifici recederitis, omnia uestra uobis absportare permitterent; et si quid uelletis de suo gratis contraderent. Si autem, quod melius esset, ad baptismum suspiraretis, sacramentum illud uobis libenter impertirent: et terram istam ditioni uestre restituerent; et semetipsos inimicis uestris, pro uobis, tanquam uterini fratres,  opponerent. Sin autem accingimini gladio et si audetis cogitare de prelio, pugnabit securius, quem eiusdem cause, pro qua pugnatur, iustitia tuetur: sed nos, in uoluntate Dei, et Deum promerebimur adiutorem, et iustitiam habebimus assistricem. Si quid respondere habetis, respondentes audiemus.« Tunc Curbarannus toruo uultu respondisse fertur: »Longe aliter trutinamus: Christianitatem enim uestram, que idololatria et abominatio est, omnino respuimus et abominamur. Cruxcifixus uester, quem pretenditis, qui se crucis improperio non potuit eripere, uos nostris eripiet manibus? Miramur, quo hiatu terram, quam diu possedimus, uestram uocare presumitis, quam ante Petrum illum superstitiosum uestrum, progenitores nostri possederunt: sed illos  fallaciis suis, a Deitatis sue cultura auertit; eosque in nugacissimam sectam uestram deceptos seduxit. Porro, et terra nostri iuris est ab antiquo, et uirtus nostra, uobis erasis, nobis eam mox restituet. Quod si nobiscum uelletis Turci fieri, quod nobis ad uitam tutandam esset pernecessarium, et istam ciuitatem, et multas alias regiones uobis committeremus: et quicunque pedites sunt equites sublimaremus; et pro uobis ubique pugnaremus. Quod si et hoc respuitis, uos cogitate de fuga: nos enim prouidebimus nobis de terra subigenda, imo iam subacta.« Legati retrogradum iter arripientes, festini redierunt; et exercitum Christianum de bello imminenti certiorem reddiderunt: interim fames inualescebat;  et timor Turcorum corda pauitantium Christianorum adhuc aliquatenus euirabat. Tandem, sacerdotum edicto, triduanis expletis ieiuniis, processionibusque per ecclesias cum letaniis celebratis, et Christianorum singulis sacrosancto uiatico munitis, pugnam ordinauerunt. Sex igitur acies in ipsa ciuitate stabiliuerunt. In acie prima fuit Hugo Magnus cum Francigenis et comite Flandrensi: in secunda, dux Godefridus cum suo bellicoso exercitu: in tertia, Robertus Northmannorum dux: in quarta, Podiensis episcopus, secum portans lanceam, quam Christiani sibi preferri desiderabant; et presidium et tutamentum sibi magnum credebant: Raimundus quoque comes Sancti Aegidii remansit, quatenus obseruaret ne Turci de castello descenderent, et in ciuitatem  pede libero irruerent. Aciem quintam regebat Tancredus, princeps et miles strenuus: aciei sexte presedit Boamundus, ut omnibus prouideret, atque singulorum in necessitatibus totus adesset. Episcopi et presbyteri sermocinabantur, et orabant, et signo reuerende crucis, editioribus stantes in locis, omnes consignabant. Exibant autem ordinate per portam que est ante Machomariam. Nec illud silentio suprimendum arbitror: quod dum exirent de ciuitate, pluuiola, tanquam roscida stilla, cecidit: que, quasi ros matutinus, irroratos equos et equites ita letificauit ut eqni tanquam exhilarati hinnire ceperint: equitum animi dulcorati, uegetiores et alacriores fuerint; et omnes se ipsos promptiores et expeditiores senserint. Fuit tamen pluuia illa tam subtilis et  modica, ut uix pluuiam fuisse dixerint; sed quasdam guttulas rorantes plus senserint, quam uiderint. Hoc enim nobis a multis relatum est probahilibus personis. Quis autem hoc diuini muneris largitatem dubitauerit? Quis guttularum irrorantiam Dei suos uisitantis benedictionem nescierit? Ad bellum igitur iam maiori fiducia procedebant animati. Curbarannus dixisse fertur: »Plus ad fugam hi properant quam ad pugnam.« Tante siquidem animositatis et stoliditatis erat, ut nullam generationem audere sibi obuiam uenire arbitraretur. Postquam tamen illos uidit nec hac nec illac formidolosos deuiare, sed gressu maturato procedere, iterum non erubuit dicere: »He contemptibiles canicule de bello forsitan audebunt presumere?« Dicitur etiam aliquantulum  timuisse, et pre ira efferum expalluisse. Prius enim dixerat suis dum Christianos uideret exeuntes: »Sinite eos huc usque accedere, ut liberius deglutiamus eos in nostra potestate. Exeant; ueniant: nos enim eos statim circumcingemus, et preualebimus, et suffocabimus.« Christiani uero gradatim ibant, nec alius alium inordinate preproperabat. Idcirco Curbarannus, ut dictum est, maiori metu diriguit, solutisque solitis uiribus corporis, animo friguit. Mandauit igitur clam procuratori suo, quem admiralium uocant, qui suis rebus preerat, ut si uideret in capite sui exercitus ignem accensum fumigare, suos sciret superatos; et ille confestim dato signo, suisque omnibus sublatis, recederet ne forte  populus qui cum eo erat, uel in papilionibus, totus deperiret. Curbarannus autem acies ordinatas speculatus, et maiores quam audierat copias intuitus, pedem paulatim astutus ad monta retrahere cepit, ut eos fugere putantes, Franci precipites insequerentur; et ob id exordinati, possent facilius ledi. Tunc et Turci, cum nichil ita proficerent, disgregati sunt ab inuicem: pars a mari ueniebat; alii stabant in loco, sperantes includere posse se Christianos. Econtra Franci hostilium insidiarum non ignari, ex acie ducis Godefridi et Roberti Northmanni partem assumpserunt, quam aciem septimam statuerunt; et illis quendam Reinaldum prefecerunt, qui uenientibus a mari gentilibus confestim obuiauerunt. Turci uero in eos instanter preliabantur, et multos ex illis  sagittauerunt, seu illis quelibet alia mortis genera atrociter intulerunt. Alie Christianorum turme ordinauerunt se extendendo a mari usque ad montana: quod interstitium quasi duorum dicitur esse miliariorum. Et a montanis et a mari sagaciter instabant Turci, Christianos circumcingentes, et eos undique infestantes.

Ecce, Deo gratias! ab ipsis montanis uisus est exire exercitus innumerabilis, equis albis insidentes et uexilla candida in manibus preferentes. Hoc multi uiderunt Christianorum, et sicut putant, gentilium; et hesitantes, mirabantur quidnam esset. Tandem utrique cognouerunt signum de celo factum. Cognouerunt enim duces illius agminis, Sanctum Georgium, et Sanctum Demetrium, et Sanctum Mercurium, sua signa ferentes, precedere.  Sarracenis ergo uisio hec multum incussit timorem; Christianis autem spem auxit meliorem. Istos animauit, illos exanimauit. Hoc qui affuerunt multi contigisse testati sunt: non tamen id omnes uidere potuerunt; sed quibus Dominus uoluit arcanum suum reuelare. Reuelauit autem aliis ad confusionem, aliis ad instantis triumphi ostensionem. Porro mendacii nemo nos redarguat; quia nichil ex corde nostro fingimus, sed quod audiuimus, id testamur et testimonium nostrum, ex ore eorum qui affuerunt, uerum est. Gentiles e regione maris pugnantes, postquam pondus belli sustinere non poterant, sicut Curbarannus predixerat, in herbam ignem miserunt; ut uidentes qui erant in tentoriis,  fugam inirent; et spolia quecunque possent, secum asportarent. Signo autem quod diximus cognito, pernices et irrequieti aufugiebant; et tremuli suppellectilem pretiosiorem diripiebant. Christiani autem qui ex aduerso pugnabant, iam ad eorum tentoria pugnam diuertebant, ubi maiorem eorum uirtutem remansisse non nesciebant. Obstabant adhuc Turci, tota qua poterant obstinatione; alii siquidem pugnabant, alii tendis spoliandis intendebant. Dux Godefridus, et Robertus Flandrensis, et Hugo Magnus, iuxta flumen equitabant, ubi rursus maxima pugnantium erat copia. Hi constanter eos aggressos, unanimiter repellebant; instabant gentiles illi pertinaciter, et utrinque pugnabatur irremediabiliter. Resonabant enee cassides, tanquam percusse  incudes, minutatim scintillabat ignis, mutilabantur enses, eliso cerebro humi procumbebant homines; rumpebantur lorice, fundebantur exta; fatiscentes sudabant equi, nec equis nec equitibus ulla prestabatur requies. Agmina conserta, tenui armorum discrimine uix a seipsis iam distabant; alii siquidem alios, cominus impingebant; et manus manibus, pedes pedibus, corpora corporibus repellebant. Timor tamen super Turcos illapsus diuinitus, eos exterruit; et constantia Francorum inuincibilis illos admirari et obstupescere fecit, et in fugam cegit. Cepit ergo legio tota labare, nec buccina, nec tympanum, nec lituus, nec preco poterat eos reuocare. Impossibile siquidem est tot gentes, fuga inita, denuo reuerti, denuo preliari:  ipse quippe impetus, et communis metus eos exanimat, et in fugam elapsos precipitat. Declinauerunt autem Turci fugitantes ad tentoria, ubi multos suorum quos ibi dimiserant succenturiatos estimabant; sed illi, dum isti decertabant, fugam inierant, postquam, ut dictum est, ignem succensum prospexerant. Franci uero de spoliandis papilionibus manus et oculos ad tempus continentes, eosque diligenter et immisericorditer occidendo persequentes, et ad Pontem Ferreum usque fugauerunt; et adhuc ad Tancredi castellum, passim obtruncando persecuti sunt. Tandem ad tendas eorum reuertentes, quidquid erat concupiscibile diripuerunt; et gazas omnimodas, et equos et iumenta innumera, et oues lanigeras et alimenta copiosa, et quecunque indigentibus erant  necessaria, detulerunt in ciuitatem. Hanc etenim gentiles habent consuetudinem, ut, si quando uadant in hostem, uel causa necessitatis sue supplende, uel supercilio iactantie, opes copiosas secum deuehant: et equos et asinos et camelos ad subuehendum clitellarios faciant; et oues et boues ad comedendum deduci precipiant; nec annonam, nec farinam, nec fabam, nec oleum, nec uinum pretermittant. His igitur omnibus in ciuitate abundanter illatis, optatoque triumpho potiti, condignis laudibus Deum benedixerunt; eumque sui protectorem ac defensosorem presentialiter cognouerunt; hymnosque gratulabundos in celum extulerunt. Suriani etiam et Armenii qui illas incolebant regiones, uidentes Turcos  irrecuperabiliter in bello-superatos, notos montaneorum anfractus oppilabant, callesque angustos prescupabant; et illis immensam deletionem, strictis gladiis, parturiebant. Mactabant siquidem eos uelut oues errantes, utpote, pre pauore nimio, totius defensionis immemores. Admiralius quoque qui in municipio ciuitatis remanserat, cui Curbaramus castellum illud commiserat, uidens suos longe lateque indecenter effusos, antequam omnes Franci rediissent timore perterritus, Christianorum uexillum rogauit et accepit, et in municipio in loco editiori collocauit. Hoc autem ideo fecisse dignoscitur, ut sic et suis et sibi parceretur, nec de municipio reddendo dubitaretur. Erat autem signum illud, quoniam dum rogaretur presentior aderat, comitis Sancti Aegidii. Quod  Longobardi uidentes uehementer indignati sunt: quoniam non erat illatum Boamundi uexillum, cui confratres illi ciuitatem prelibatis pactionibus concesserant. Admiralius autem ille pro controuersia pacificanda illa, reddito comitis signo, Boamundi in turre sublimauit; et tempore colloquii petito, de pace commilitonumque suorum salute locutus est. Pacti sunt ergo Boamundus et admiralius ad inuicem quod illi castellani, qui Christiani fieri uellent, de uita securi liberalitate Christiana tractarentur: qui uero legem suam seruare uoluissent, indemnes ad tuta loca conducerentur; nec ibi ab eis que secum detulissent dolosis exactionibus priuarentur. Pactum hoc ab omnibus firmatum est et municipium Boamundo confestim redditum est. Admiralius autem  ille nec multo post baptizatus est, et liberali Francorum munificentia donatus est. Solebat autem dicere postea, quod sibi Christianitatem peculiariter adoptasset a diuturno tempore. Qui fidei Christiane recalcitrauerunt, Boamundi conductu in terram suam remigrauerunt. Hoc prelium factum est quarto Kalend. Iulii, in uigilia apostolorum Petri et Pauli. Gentilibus autem sic deuictis, et aliis a ciuitate procul explosis, et Christianis, Christo suo duce, glorioso triumpho potitis, et condignis Deo laudibus exhibitis, duces illius speciose Christianitatis in unum conuenerunt; et communicato consilio, Hugonem Magnum, uirum non imperitum, ad Alexium imperatorem, Constantinopolim direxerunt quatenus  ad ciuitatem recipiendam, quam calamitosis passionibus ei acquisierant, festinaret; iisque similiter iuratas pactiones illibatas conseruaret: ipsi etenim a suis declinare nullatenus uolebant: ueniret ergo, quatenus neuter a promissis et debitis fraudaretur. »Ad nos, inquiunt, ueniat, et sicut nobis pactus est, et irremotum comitem a modo se nobis in Ierusalem impertiat. Nolumus de sacramento quod ei fecimus adhuc aliquas pretendere occasiunculas, quod tamen certe possemus; nec ipse quin ueniat et iuramentum suum teneat, ullam excusationem preferat. Periurii siquidem ipsa res est, non simulacrum periurii, nisi ultra uires, etiam omni dolositate remota, obseruare iuramentum elabores.« Iuit Hugo Magnus huiusce legationis officio functus; sed, quamuis in  ipsa expeditione gnauiter multa manu consilioque peregerit, ibi tamen multum deliquit, ubi ad fratres sicut promiserat et debuerat, coruini generis legatus, postea non rediuit.

Postquam Hugo predictus ad imperatorem recesserat, Francorum duces consilium ordinauerunt, et de conducendo in Ierusalem populo Dei consiliati sunt. Dixerunt ergo: »Populus iste qui multas passus est calamitates, ut sepulcrum Domini Dei sui uidere promereatur, iam multis fatigatus infortuniis, de accelerando itinere palam conqueritur; et nos itidem multo affecti tedio conquerimur. Prouideamus igitur ipsis quid magis utile sit. Moras nequaquam ulterius quaslibet censemus innectendas, preter quas ineuitabilis opposuerit necessitas. Sed  tamen singula non impetuose, sed diligenter et modeste sunt estimanda. Terra per quam ituri sumus, inaquosa est; estas ultra modum torrida est; eris adpresens inclementiam ferre non possemus. Longa obsidione, et uiribus, et sumptibus exhausti sumus. Sileamus ergo, et quiescamus; et uulneratos et infirmos nostros reparemus; et interim pauperum nostrorum misereamur. Exspectemus humida solstitia; et declinemus Cancri et Leonis nociuos successus. Calendis Nouembribus, tempus refrigerabitur; et tunc congregati, unanimiter condictum iter aggrediamur. Alioquin totum populum intempestiuis ardoribus affligeremus. Hoc autem consilium, turbis flagitantibus, enucleatius disseratur. Tempus intractabile necesse est declinemus, et hoc  omnibus utillimum perpendimus.« Id in toto exercitu annuntiatum est, et tandem ab omnibus colladdatum est. Dispersi sunt ergo duces et familie per finitimas regiones, estiuandi gratia; et egeni eos subsequebantur, uiuendi causa. Dixerant enim duces: »Si quis egenus est et corpore uegetus, iungatur nobis, et nos omnibus, datis unicuique stipendiis, subsidiabimur; infirmi publica stipe donec conualuerint, sustententur.«

Erat in eodem exercitu miles quidam pectoris non modici, de familiaribus comitis Sancti Aegidii, cui nomen Raimundus Piletus. Hic collegit sibi plures homines, milites ac pedites. Collecto igitur quantum potuit exercitu, Sarracenorum audacter introiuit terram; et ultra duas ciuitates profectus, ad quoddam  deuenit castrum, cui nomen Thalamania. Habitatores autem illius castri, quoniam erant Suriani, sponte sua se reddiderunt ei. Requieuerunt autem eo in loco fere diebus octo. Nuntiatum est igitur illis, quoniam non longe aberat castellum Sarracenorum plenum. Cingulis itaque militaribus accincti, pannisque obiectis protecti, castellum undique aggredientes coangustauerunt; et preualuerunt, et depredati sunt, et colonos illos humotenus pessum dederunt: si qui tamen ad catholicam uoluerunt conuerti fidem, illos reseruauerunt illesos. Reuersi sunt ergo ad prius castellum, uictorum potiti gaudio. Iterum die tertia exierunt; et uenerunt ad quamdam ciuitatem nomine Marram,  que prope eos erat. Conuenerant ibi multi gentiles ab Aleph, et aliis circumsitis ciuitatibus, qui contra eos exierunt ad bellum. Franci pugnaturos eos arbitrati, ad pugnam se, nec mora, castrensium more militum preparauerunt; sed delusit eos exinanita spes illorum. Turci namque uersum ciuitatem caute reuersi sunt, non fugientes neque cominus propugnantes; sed quodam astu se pugne subducentes, et iterum Francos celeri gestu impugnantes. Inuadebant eos et gyro facillimo reuertebantur et mox reducti equi rursus indifficulter gyrabantur. Franci frequentes sustinebant impetus, nec tuto deuitare poterant instantium concursus: si enim attentarent recedere, gentiles a tergo, quod et accidit postea, cedentibus insisterent. Sustinuerunt igitur usque ad  uesperam et laborem et sitis ardorem: estus quippe erat quammaximus. Postquam amplius nec laborem poterant sustinere, nec sitis pestem compescere, quoniam ad refocillandum nulla inueniebatur aqua, conati sunt et condixerunt ad castellum suum conglobati gradatim redire. Sed gens inualida et indocta, pedites uidelicet et Suriani, ordine spreto, et edicto militum neglecto, ceperunt disgregatim fugere, nimio correpti pauore. Instabant eis gentiles indefessi, et terga prebentes insequebantur, et cedebant; et lupis atrociores, nemini parcebant. Suggerebat illis uires optata uictoria, et presentis temporis opportunitas. Multi itaque de gente plebeia et pusillanimi, perempti sunt; alii necati gladio, alii suffocati sitibundarum faucium incommodo. Qui uiui euaserunt,  cum suo Raimundo ad castellum suum redierunt, feceruntque ibi dies aliquot: facta est illa occisio in predicto mense Iulio. Neque enim semper feliciter successit Christianis; castigabat siquidem eos Dominus de insolentia, ne forte, propter frequentes uictorias, mentes eorum aliquantula liuidarentur superbia. Qui uero in Antiochia remanserant, uotorum compotes, potiti sunt quiete et letitia; excepto quod dux et patronus eorum Podiensis episcopus, graui corporis detentus incommodo, cepit egrotare; et infirmatus, egritudinis lecto recubuit. Paterno igitur ore filios lugubres allocutus, et affatim eos consolatus, uiam uniuerse carnis ingrediens, ingrauescente morbo, migrauit in Domino. Factus est itaque luctus immoderatus in tota Christi militia:  quoniam ipse fuerat consilium nobilium, spes orphanorum, imbecillium sustentamentum; militibus homo militaris, clericos clericaliter educebat et educabat; singulari prudentia prelucebat, eloquens et iucundus, omnibus omnis erat. Unde factum est ut eum sicut patrem et dominum toto uenerarentur animo, quoniam singulis affectu patrocinabatur interno. Celebrauerunt autem singultuosus exercitus eius exsequias episcopali honorificentia; et condito eius corpore quibus potuerunt aromatibus, imperialibus exeniis illud prosecuti sunt; et pupillorum examina patrem defunctum, lacrymabiliter et solemniter in ecclesia Beati Petri sepelierunt. uix autem ab eius sepulcro populi, crines et ora discerpentes,  auulsi, episcopo defuncto, diutinas immolauere lacrymas, quibus extersis rursum sibi consuluere.

Comesenim Sancti Aegidii, nullatenus acquiescens pigritie uel socordie, quin gentilibus zelo continuo inimicaretur, Sarracenorum ingressus est terram; et peruenit ad Albaram non ignobilem eorum ciuitatem: quam exercitus eius uiolenter expugnatam apprehendit, et omnes utriusque sexus ciuitatis incolas ad nichilum perimendo redegit; urbemque subactam suo dominio mancipauit. Electum autem in ea pontificem, uirum prudentem et honestum, consecrandi gratia miserunt Antiochiam: prefecerunt igitur eum in eodem loco antistitem, et populo Christiano dignum dispensatorem. Ordinatis igitur ibi que ad religionis cultum attinebant, mensis Nouember  appropinquabat. Instabat igitur eundi iam condictum tempus; ac de peragendo itinere omnes sollicitabantur. Conueniebant ergo omnes optimates in Antiochiam, in qua maior pars exercitus estiuauerat. Inuenerunt autem eos letantes et exsultantes, excepto quod Kalend. Augusti Podiensem tumulauerant pontificem. Ceperunt autem, postquam omnes conuenerant, de imminenti negotio disserere, ne uidelicet ulterius disturbarentur ab itinere. Boamundus interim in propatulo conquerebatur de ciuitate, quod nondum totam eam haberet in sua potestate. Alloquebatur enim eos de federatis, quas ei fecerant, pactionibus, dum necdum capta ciuitas obsideretur. Pepigerant enim ei totius ciuitatis dominationem, donec res ex integro referretur ad imperatorem:  comes Sancti Aegidii nullo modo poterat emolliri, quin semper de sacramento loqueretur, quod imperatori fecerat; sicuti Boamundus ipse collaudauerat: »Periurii, aiebat, nusquam uolo redargui; nec interim patiar ut tu solus huic urbi domineris. Sit duntaxat ciuitas sub communi custodia, et de uia peragenda exoccupatius disceptemus. Sin autem, pares et cequales nostri, quod iustum est determinando diiudicent.« Hec erat insopibilis altercatio inter Boamundum, et comitem de Sancto Aegidio. Congregati sunt ergo omnes maiores natu, et quorum preeminebat peritia, in ecclesia Beati Petri, si qua posset sopiri tanta simultas. Audite sunt diligenter utriusque litigantis questiones, exspectantes iudicum peritorum diffinitiones. Itum est in partem, et a uiris  peritis luculenter et abunde disputatum; dilata est sententia, ne augmentaretur discordia. Dixerunt ergo et dux Godefridus, et Flandrensis comes, et Robertus Northmannus et alii maiores: »Quoniam ad presens nullam dare possumus sententiam, que alteri non displiceat, prout poterimus causam istam sub pacis obtentu procrastinemus; interim fiet aliquid.« Responderunt autem exspectantibus: »Nullam in presentiarum dare possumus sententiam; sed uolumus et collaudamus, quatenus ista re pacifice induciata, uiam nostram acceleremus, qua peracta, uel ordine iudiciario uel consilii nostri auctoritate, postquam Deo prosperante redierimus  uos ad inuicem concordabimus.« Id totum ita concessum est, et sic se simpliciter prosecuturos,  manu in manu episcoporum, firmatum est Boamundus itaque muniuit quod ei redditum fuerat castellum, alimentis et hominibus, armis et excubitoribus; comes similiter, quod preoccupauerat palatium Cassiani admiralii, et turrem que est supra pontem, a portu Sancti Simeonis. Tante enim erant et ambitiones et simultates, ut neuter alteri crederet, uter sub palliata ambitione ciuitatem sibi attentaret. Nec mirum quantum ad honorem et utilitatem.

Antiochia siquidem ciuitas est pulcherrima et munitissima, et copiosorum reddituum opulentissima. Sunt intra ipsam quatuor montanee satis alte, in quarum una, sublimiori scilicet, castellum est, quod omni ciuitati preminet. Deorsum ciuitas est decenter  edificata et duplici muro circumambita: murus interior amplus et in era porrectus est, et magnis quadris lapidibus compactus et compaginatus est: in qua muri compagine turres sunt quinquaginta quadringente, formosiis uenustate meniis, et defense propugnaculis; murus exterior non tante est celsitudinis, sed tamen admirande uenustatis. Continet in se trecentas et quadraginta ecclesias. Pro suo magno primatu patriarcham habet, cuius patriarchatui subiiciuntur centum quinquaginta et tres episcopi. Ab Oriente quatuor clauditur montaneis; ab Occidente uero, ciuitatis muros preterfluit fluuius, cui nomen Farfar. Octoginta et quinque reges eam constituendo sublimauerunt et nobilitauerunt: quorum maximus et primus emersit Antiochus, de  cuius nomine Antiochia nuncupata uidetur. Et quoniam tante fuit auctoritatis et nobilitatis, noluerunt eam deuictam temere dimittere Franci, utpote que caput totius Syrie exstiterat; et primatum suum longe lateque protulerat, et regiones etiam longinquas eis erat subiugatura. Hanc Christiani per octo menses et diem unum obsederant, et apprehenderant. Iterum in ipsa ciuitate iam capta, Gentiles obsessos eos tenuerunt per tres hebdomadas. In qua obsidione diuturna tantus confluxit Gentilium conuentus, ut nullus meminerit copiosiorem uel se uidisse uel audisse populorum frequentiam. Requieuerunt igitur in ea quinque mensibus et nouem diebus. Tot rebus occurrentibus, noluerunt eam incaute dimittere, sed fideli delegauerunt tutele.  Comes tamen et Boamundus peculiariter super ea sibimet cogitabant. Ciuitatem ergo, ut dictum est, munierunt; et in mense Nouembri, alias profecturi, rebus quibuslibet compositis, Antiochia exierunt. Comes Raimundus cum suo exiuit exercitu et pertransitis duabus ciuitatibus, Rugia et Albaria, quinto Kalend. Decembris, applicuit ad Marram, ciuitatem munitam et opimam, et multis Agarenorum nationibus refertam. Die uero crastina ciuitatem expugnare adorsus est; sed obstantibus meniis et defensoribus, tunc quidem nichil profecit. Subsecutus est Boamundus et in die Dominica predictam uenit ad urbem. Altera uero die, feria scilicet secunda, urbem uiriliter aggressi sunt. Nam et scalas pro muro ciuitatis erexerunt, et tutores  meniorum tota die uariis assultibus infestauerunt, et similiter parum eis nocuerunt. Nam et scale ad murum erant erecte, sed Turcis acclamantibus et oppugnantibus, nemo presumebat scandere. Credebant etiam ciues illi se similiter istis obstare posse, sicut et Raimundo Pileto ludum obstiterant; sed ad ultimum spes presumptuosa fefellit eos. Raimundus enim comes ligneam compaginari machinam fecit, que, ut habilior esset ad conducendum, super quatuor eam collocauerat rotulas; fuit autem tante proceritatis, ut meniorum culmen despiceret, turrium quoque porrecturam adequaret. Admouerunt igitur struem illam propter quamdam turrem. Lituorum et tubarum clangebant  classica; phalanges armate circumuallabant menia, balistarii et sagittarii spicula dirigebant, et qui in arce lignea erant, lapides immensos sursum iactitabant; sacerdotes et clerici Deum suppliciter exorabant quatenus suam defenderet Christianitatem, prestans illis sospitatem et uictoriam. Wilhelmus de Monte Pislerio erat in machina, et alii multi. Et quoniam edificium illud erat muris porrectius, facilius eis nocebant, utpote super quos lapides iaculati desursum ruebant. Percussi uero uel in ancilibus uel in galeis uel in capitibus, indifficulter oppetebant et omnimodis deficiebant. Habebant etiam uncinos ferreos, quibus sine intermissione infestabant alii alios. Turci nichilominus qui erant in turribus, Christianos sagittis et lapidibus impugnare;  ignem, quem Grecum uocant, in machinam iacere, et nichil otiosum admittere. Christiani e contra, oleum quod maxime illum ignem exstinguit, effundere; ascensum attentare, pedemque retrahere; qui muris supererant, formidare, in nullo tamen deficere. Sic prelium illud usque ad uesperam protelatum est. Tantum siquidem erat infatigata uirtus Agarenorum, ut audacter refellerent uersutias Christianorum. Gulferius tamen de turribus, uir alti sanguinis et audacie mirabilis, Lemouicensis oriundus prosapie, primus audacter scalam ascendit et usque in murum pedem tetendit. Ascenderunt post eum aliquot, sed non multi; scala siquidem confracta dissiluit. Defensabat tamen murum uiriliter; et, Paganis expugnatis, socios et nutu et uoce conuocabat.  Interim alia scala festinanter erecta est, et per eam gradiebantur multi pedites ac milites; denique tot ascenderunt ut murum magna ex parte preoccupauerint, et ciues expugnando reiecerint. Insurrexerunt tamen Pagani, totisque uiribus Christianos aggressi sunt. Tanta siquidem uirtute illos aliquoties impetierunt, ut Francorum aliqui e muro se dimiserint, timore subacti. Plures tamen in muro remanserunt, qui tandiu frequentes impetus tolerauerunt et recompensauerunt, quousque Christiani murum suffodissent et aditum patefacerent. Quo Turci cognito ad desperationem usque timuerunt et in fugam irreuocabiliter precipitati sunt. Capta est igitur Marra ciuitas opulenta, hora uespertina, die Sabbati, tertio Idus Decembris. uisum  est maioribus ciuitatis, in tanta trepidationis miseria, filiis et uxoribus suisque supellectilibus ascitis, coire in palatium quod supra portam erat, ut sic saltem mors repentina dilata temperaretur, et ad uiuendum lucrarentur momentum. Sperant enim omnes morituri summum lucrum si possint prolongare uitam ad modicum. Christiani uero urbem deuictam ingressi sunt, et quidquid gazarum, uel in domibus uel in foueis inuenire potuerunt, rapaciter abstulerunt. Sarracenis autem perimendis, tanto conatu institerunt ut uix aliquem uiuere permiserint. Non itaque in tota ciuitate uel platea, uel angulus, uel domus, uel locus aliquis uacabat a cadaueribus; gressus quoque uiantium grauiter  offendebantur ab exstinctis et condensis corporibus. Pauor qui uiuis oriri solet ex mortuis, ibi nullus erat; quoniam mortuos, ubique locorum, tanquam uiuos sibi contiguos didicerant. Fetor illis duntaxat officiebat; nam sentire, uel uidere, uel inter mortuos dormire sine fastidio, iam illis consuetum erat. Qui in palatio congregati erant, alii perempti sunt, alii in Antiochiam, Boamundo iubente, uel seruitium, uel uenum deducti sunt, et omnes ita, opibus eorum direptis, dissipati sunt; nam qui deficiebant in uia, uel lapidibus obruebantur, uel gladiis confodiebatur. Passi sunt itaque Marrenses ciues infelices exterminium quod diximus. Morati sunt autem Franci in eadem ciuitate mensem integrum et tres dies. Oriensis episcopus infirmatus ibi recessit a  superis et ad superos euolauit. Ex illa mora successit exercitui fames ualida, quoniam omnia que in ciuitate inuenerant, equi uel equites consumpserant; nec extra ciuitatem, tota terra depopulata, tantulumcunque inuenire poterant, et mercatum nullum habebant, unde factum est ut ex ipsa diuturnitate, fames ista, fami quam in Antiochia perpessi sunt, preemineret. Compulsi sunt ergo quelibet inhonesta uel inconsueta, uel austera, uel etiam illicita, dentibus infastiditis attingere. Relatum est enim et compertum, quod multi carnes Turcinas, carnes scilicet humanas, uerutatas et ignibus assas, inuerecundis morsibus tetigere. Exibant itaque furtim a ciuitate, et procul ignibus accensis coquebant, et nefandis dapibus sumptis, sic etenim misere  consulebant uite, tanquam nichil egerint eiusmodi, reuertebantur. Palam tamen hoc uerbum factum est in exercitu: sed quoniam fames preualebat, ultio suspendebatur. Maiores tamen pectus  et os percutiebant, et horrentes silebant: nec tamen imputabatur eis pro scelere, quoniam famem illam pro Deo alacriter patiebantur, et inimicis manibus et dentibus inimicabantur. Patrabant equidem illicita, sed legem uiolari compellebat angustiosa necessitas. Fames enim castrensis omnia appetit, nichil respuit. Quid enim non cogis, seua fames? Hec enim lues incurabilis est, et cibis ablatis fames augmentatur in dies. Nullam enim grauedinem minus potest homo tolerare quam famem: qua de re multoties contigit, ut quidam famelici, tanquam somniantes, seipsos suis dentibus appetierint. Nihil enim homini, fame est intolerabilius. Alii qui uere uolebant honestius, findebant Turcorum corpora; quoniam in eorum uisceribus byzanteos  inueniebant, et aurum illud quod glutierant, Christiani sibi tollebant. Tantam inedie pestilentiam Christiani passi sunt in Marra; plerique autem fame perierunt preualida. Ibi rursus de concordia locuti sunt inter Boamundum et comitem Raimundum; que res postquam nichil profecit, Boamundus confestim iratus Antiochiam reuersus est, et iter in Ierusalem ad populorum detrimentum disturbatum est. Priuate siquidem principum simultates subiectos pessumdant et affligunt, dum alter ab altero dissentiunt. Dum enim unusquisque quod suum est querit, a communi prouidentia tepescit: populi quoque ad communem perniciem desolantur, ubi consules seipsos non consolantur. Populus itaque Ierosolimitanus multum erat impeditus pro  ducum suorum querelis particularibus. Iam igitur liber iste tertius finiatur, et ad quartum inchoandum rursus accingamur.



LIBER QUARTUS.


 Causa simultatis mutue inter principes reuera erat Antiochia. Porro querelarum occasiones erant, quod alius sacramentum imperatori factum, palam omnibus pretendebat, quod preuaricari nullatenus uolebat; alius donum sibi ab omnibus factum de ciuitate dicebat, et idcirco donum sibi factum obtinere  uolebat. Utrumque tamen uerum erat; et quamuis ita se res haberet, quoniam tamen nequibant pacificari, magnum impedimentum hoc erat omni exercitui. Postquam Boamundus ad Antiochiam recesserat, Raimundus comes per legatos suos principes qui erant Antiochie prosecutus est, et ut ei ad Rugiam confabulandi gratia obuiarent, illos allocutus est. uenerunt Rugiam conuocati principes, dux uidelicet Godefridus et Robertus Northmannus et Robertus Flandrensis, et Boamundum secum adduxerunt. Locuti sunt sicuti heri et nudius tertius de concordandis proceribus. Postquam iterum res ad nullum processit effectum, principes illi contristati Antiochiam redierunt, quoniam de uia  maturanda nichil adhuc profecerunt. Nec comes nec Boamundus ire uolebant, quoniam adhuc uehementer de ciuitate disceptabant. Boamundus ire nolebat, nisi ciuitas ei tota redderetur; neque comes, nisi Boamundus eos comitaretur. Comes Marram reuersus est, ubi Christianus exercitus fame periclitabatur. Compunctos  autem corde, animo suo liberaliter dominatus est, et ut Dei militibus consuleret, eundo in Ierusalem aggressus est. Preposuit enim causam Dei sue uel uoluntati uel utilitati. Summa quidem uirtus est in principibus, si sibi ipsis dominentur, nisi pertinaciter obstinentur; in ducibus enim nimia obstinatio, subditorum omnium est periclitatio. Imperauit igitur comes sibi ipsi, ne omnino noceret Christianitati. Procurauit ergo mandando hominibus suis, de palatio Cassiani curiose muniendo. Exiuit igitur Marram, Idus Ianuarii, nudis pedibus, et coagulauit se spontaneus peregrinis hominibus: hoc enim signum suscepte peregrinationis, humiliatus comes ostendit. Facta est itaque in populo  Dei magna letitia; et pronciscentibus illis, adiunctus est ad ciuitatem Capharda, comes de Northmannia, et ibi tres quieuerunt dies. Rex ergo Cesarie, pactionem pacis pactus est cum comitibus. Multoties enim legatos suos ante Marram direxerat, conuentionem hanc condixerat quod pacificus esset Christianis, et multa de his libenter eis impertiret, nisi ad eum exheredandum, uel ad regnum suum depopulandum Francorum genus indomitum anhelaret. Fiduciam insuper eis fecit, quod quandiu suum dilataretur regnum, nullum omnino Christianis fieret offendiculum, eisque copiosum mandaret mercatum. Hanc fidelitatem a rege Cesarie susceperunt, et confidentiores ire perrexerunt. Exeuntes a Capharda, castrametati sunt secus fluuium Pharfar  prope Cesaream. Cumque uidelicet rex Francos prope ciuitatem suam hospitatos, uehementer indoluit, quoniam castrorum alienigenarum, iuxta se eum puduit. Dixitque: »Nisi summo diluculo castra uestra a ciuitatis nostre suburbio remoueritis, uos fedus initum uiolabitis; nosque uobis mercatum promissum uetabimus, nosque nobis prouidebimus.« Mane igitur facto duos de suis ad eos direxit, qui eos euadere fluuium edocerent, et exercitum in terram fertilem deducerent. Intrauerunt ergo quamdam uallem opimam et locupletem, cui super erat castellum, quod extemplo fecit comitibus securitatem. Depredati sunt igitur ibi animalium tanquam ad quinque millia. Repertum est etiam ibi multum diuersorum alimentorum, et pre ubertate gratuita  refecta est tota Christi militia. Castrenses etiam exercitui dederunt equos, aurumque purissimum, multamque pecuniam; et iurauerunt se peregrinis nullatenus deinceps nocituros, neque subinde mercatum eis prohibituros. Manserunt autem ibi diebus quinque; porro inde digressi, ad quoddam Arabum applicuere castrum. Exiuit igitur continuo castelli dominus cum eis locuturus, et de pace paciscenda tractaturus; facta uero pace, que utrique complacuit parti, ad aliam demigrauerunt ciuitatem, muris pulcherrimam et bonis omnibus opulentam, in quadam ualle sitam, nomine Cephalia. Ciues autem urbis illius, aduentum Francorum pertimescentes, urbem pauitantes exierunt, et hortos oleribus refertos, et  domos alimentorum et opum plenas, absterriti reliquerunt et inconsulti aufugerunt. Quibus omnibus Franci gratulanter potiti, die tertia inde processerunt; et altam et immensam montaneam precipitando transcenderunt, et iterum in uallem uberem descenderunt, ubi dies duodecim quieuerunt. Erat autem haud procul a ualle castellum, Sarracenorum plenum, quod Christiani uiriliter aggressum apprehendere nitebantur; et reuera illud deuicissent, nisi gentiles animalium et iumentorum et pecorum greges foras eiecissent, quibus Christiani direptis, sic a castello nocte illa quieueruut. Reuersi sunt ergo ad sua tentoria, deducentes secum que castrenses emiserant animalia. Die crepusculo Franci, suis collectis papilionibus, ad idem castrum redibant,  putantes se ibi sua metatum iri castra. Gens autem pagana nimium perterrita, noctu secessit et castellum hominibus reliquit. Intreuntes ergo festinanter Christiani, quamuis uacuum esset hominibus, illud tamen inuenerunt copiosum omnium abundantiarum consolationibus; neque siquidem deerat frumentum, nec uinum, nec farina, nec hordeum, nec oleum. Si quis egens ibi remansit, egestatis molestiam ignauie infortunium ei peperit. Ibi celebrauerunt deuotissimi Purificationem Sancte Marie die altera Februarii. uenerunt ibi ad comites nuntii regis de Camela ciuitate. Mandauit enim comitibus rex illius ciuitatis larga donaria, et de pace cum eis constituit; dixit etiam quod nunquam Christianos offenderet, imo diligeret ac honoraret; tantum populus Christianus  ei talionem retribueret. Rex autem Tripolis suos ad comites accelerauit nuntios, deducentes eis decem equos, et mulas quatuor, et auri pondus immensum. Quibus oblatis, subintulerunt nuntii: »Rex Tripolis in hec uerba ista dirigit, ut scilicet pacem et amicitiam cum illo habeatis, et eum tanquam ipse uos in ueritate diligatis.« Comites cum eo nec pacem fecerunt, nec oblata receperunt, imo fiducialiter responderunt: »Hec omnia ex te respuimus, quousque fieri satagas Christianus.« Exeuntes autem de ualle illa optima, transierunt ad quoddam castrum quod Arche dicitur, pridie Idus Februarii; iuxta quod castra locauerunt. Oppidum autem illud innumerabili Paganorum gente munitum erat, et Arabum et Publicanorum frequentiis. Defendebant  igitur se uiriliter. Iuerunt autem quatuordecim milites Christiani uersus Tripolim, que non multum ab exercitu differebat; hi Turcos inuenerunt sexaginta qui ante se multos conducebant homines, Sarracenos, Turcos et Arabes, mille circiter quingentos, et animalia plurima. Hos pertinaciter inuaserunt Christiani, et ex illis sex occiderunt, et equos totidem abstulerunt, et alios fugauerunt, et animalia reduxerunt. Francorum siquidem inuincibilis ferocitas et finitimos et procul positos omnes deterrebat. Deus etenim sic operabatur in illis, u. etiam nunc quatuordecim sexaginta superauerint et residuam multitudinem fugauerint, animalibus ex ipsorum faucibus abstractis. De exercitu Sancti Aegidii comitis exierunt Raimundus Piletus et Raimundus  uicecomes; et cum militibus non multis, ante Tortosam ciuitatem discurrebant; ibi autem erat paganorum multitudo non modica. Sero iam facto, secretum recesserunt ad locum, et opportunis in locis pluribus accensis ignibus, tanquam totus ibi aduentasset exercitus, in loco pernoctauerunt. Orto iam sole Franci conuenerunt, quatenus ciuitatem aggrederentur; quam uacuam inuentam inhabitauerunt, quousque ad castellum fuit obsidio. Erat alia ciuitas non longe ab ista, que dicitur Maraclea. Admiralius autem qui ei presidebat, pactus cum Christianis, inuexit in illam Francorum uexilla. Dux interea Godefridus, et Flandrensis comes, et Boamundus uenerunt usque ad Lichiam ciuitatem.  Boamundus iterum ab illis segregatus reuersus est Antiochiam, quam multum desiderabat esse suam. Dux autem et comes quamdam obsederunt ciuitatem, cui uocabulum fuit Gibellum. Audiuit comes Raimundus gentiles cum magnis militantium cuneis aduentare, bellumque Christianis non anceps preparare. Misit ergo ad socios qui Gibellum obsederant, dicens: »Bellum nobis imminet non incertum, et super nos conueniunt agmina paganorum. Cum ciuitate ergo quam obsedistis, agatis uolumus de pace; fratribus tutandis expeditiores adestote. Melius est nos conuenire et pugnare, quam nos a nobis separari et superari. In bellis mora modica est, sed uincentibus lucrum quam maximum; obsidiones multa consumunt tempora, et uix obsessa  subiugantur municipia. Bella nobis subdent nationes et regna: bello subacti euanescent tanquam fumus inimici: bello peracto et hoste deuicto, uastum imperium nobis patebit. Bonum est ergo ut conueniamus, quoniam si Deum promereri poterimus ducem, et preambulum, non indubitanter statim de inimicis nostris triumphabimus. Accelerate, inquam, ne nos inueniant emuli nostri, dum uenerint, imparatos.« Dux et comes legationem gratanter audiebant, quoniam bellum inhianter esuriebant; fecerunt pacem cum Gibellensi admiralio, et acceptis ab eo muneribus, auro et burdonibus, et aliis que complacuerunt pactionibus, ciuitate relicta, confratrum ad auxilium profecti sunt; sed tunc minime Turcos quos sperabant inuenerunt. Frustrato igitur  quod desiderabant prelio, frustrata est illorum preliandi uoluntas in illa die; hospitati sunt autem ultra fluuium, et ex illa parte castellum illud obsederunt. Nec multo post equitauerunt ex Christianis quidam ad Tripolim, si qua possent obesse Gentilibus illis attentantes. Inuenerunt igitur gentem illam effusam extra ciuitatem, Arabes et ipsos Tripolitanos et Turcos, excursum Christianorum similiter exspectantes, et uelut in insidiis latitantes. Alii uero pertinaciter inuaserunt alios: Agareni siquidem illos primos impetus aliquantulum sustinuerunt, et diutius obluctati sunt. Tandem percutientibus, terga dedere; et in tergiuersatione illa e suis multos amisere. Ceciderunt etiam ibi multi ex nobilioribus ciuitatis. Mulieres, matres et uirgines a pinnarum  spectaculis, mala Christianis imprecabantur, et pro suis anxiebantur et ingemiscebant; et tamen forsitan earum alique probitati Francorum in cordibus suis applaudebant. Tanta fuit eo die Paganorum occisio, et cruoris effusio, ut fluuius, qui ciuitatem alluebat, rubuisse uisus fuerit; et cisterne ciuium, que in urbis erant sinu, quas ille fluuius alebat, sanguine illo contaminate sorduerint. Incubuit igitur meror et luctus Tripolitanis quam maximus, tum pro trucidatis suis maioribus, tum pro cisternis feda sanguinis incursione pollutis. Porro die illa duobus affecti damnis, duplices profuderunt lacrymas: angustiabat eos quod inopinabiliter Franci potiti sunt tropheo; contristabat eos cisternarum suarum, quas  magnipendebant, sanguinolenta fedatio. Exterriti sunt usque ad defectionem Tripolitani, et ulterius sine obsidione obsessi, non audebant exire ciuitatis portam. Tripolitanorum finitimi eisdem percellebantur infortuniis. Franci gratulabunda potiti uictoria, hymnizantes Deo, reuersi sunt ad suos. Die altera milites de exercitu equitauerunt ultra uallem Desem, depredatum terram; et inuentis bobus et asinis, ouibus et camelis, quorum fuit numerus fere ad tria millia, tanta onusti preda, cum gaudio remearunt ad castra. Sederunt ergo ad castrum illud, nam nimis erat inexpugnabile, tribus mensibus et una die. Celebrauerunt etiam ibi Pascha suum, quarto Idus Aprilis. Naues enim Christianorum, de quibus inprimis diximus, ad quemdam applicuerant portum  satis tutum et castello uicinum; que suppeditauerant castrensibus illis frumentum et uinum, caseum et oleum, fabam et lardum, et totius ubertatis mercatum. Idcirco et illuc tandiu consederant, quoniam et nauigium eos sustentauerat, et terram opulentam depredatum frequenter exibant. Exibant, inquam; et quoniam nullatenus a suo fraudabantur uoto, ob id letiores reuertebantur, et ad discurrendum iterum uehementer incitabantur. Ibi etiam multi ex Christianis perempti sunt, quoniam et Sarracenorum gladii non semper fuerunt obtusi, nee semper eorum militia fuit otiosa, nec manus inualida, quoniam et occiderunt Anselmum de Rabamonte, et Wilhelmum Picardum, uiros alti sanguinis et gnaros rei militaris, quorum preclara facinora  euidenter comperta sunt in illa Christi militia. Et plures alii ceciderunt, quorum nomina in memoriali uite sue contineat; nos enim, non omnia possumus omnes. Tripolitanus autem rex per internuntios sepe Christianorum duces alloquebatur, et omnimodis eorum animos pertentabat, ut datis ei muneribus secum paciscerentur, castrum dimitterent, et pactas acciperent pecunias. Christiani de Christianitate illi proponebant, nec aliter a proposito suo diuelli poterant. Rex ille Christianitati nimium recalcitrabat, quoniam patrum leges et atauorum consuetudines uerebatur et uerecundabatur.

Tempore procedente noue fruges exalbuerant, quoniam tractus ille terrarum maioribus quam citra montanus uaporat feruoribus; et idcirco properantior  estas properantiores maturat messes. Martio mediante, fabe colligebantur nouelle; Idus Aprilis, frumenta secabantur, et uindemiarum redibat autumnus. Locuti sunt igitur et dux Northmannus et Flandrensis, et Tolosanus, et Tancredus de uia peragenda, quoniam iam instabat, imo pene transierat temporis opportunitas. Dimisso igitur quod diu obsederant castello, uentum est ad Tripolim, pactique sunt cum Tripolitanis: rex siquidem quindecim millia Byzanteorum dedit illis, et quindecim equos magni pretii, et reddidit eis trecentos peregrinos, quos ex diu tenuerat captiuos. Denique sub obtentu pacis, mercatum eis prestitit, unde refecti sunt uniuersi; et firmiter eis pepigit, quod si bellum  quod eis Admiralius Babylonicus preparabat aliquando euincere possent, ipsemet Christianus efficeretur et terram suam in eorum fidelitate retineret.

Itaque discesserunt a ciuitate, Maio mediante. Eundum illis erat, et iuerunt tota die per arctam et arduam atque inuiam uiam; et sero peruenerunt ad castrum cui nomen Bethoron: deinde appropinquauerunt ciuitati site in littoribus maritimis, que dicitur Zebaris. Ibi propter aquarum penuriam perpessi sunt sitis immoderatam angustiam, qua nimis defecti cursum preparauerunt ad fluuium Braim: ibi recreati sunt quantum ad potum, et homines et iamenta. Die uero Ascensionis Dominice commeare illos oportuit per uiam angustam; ibi discursum Gentilium tota die metuebant; metuendo tamen,  ab eundo non uacabant. Signiferi et milites, armati precedebant; et toto exercitui ab insidiatoribus precauebant; subsequebantur sarcinarum prouisores, et clitellariorum subleuatores: pone properabat ordo militaris, et omnes omnium aderant necessitudinibus. Sic quotidie sarcinarii mediestini properabant, et eos imbellium turmarum comitabantur greges. Audiebantur buccine, et gradatim, ne debiliores deficerent, in uia pergebatur: Excubabant uicissim noctibus; et ubi maior ingruebat metus, ibi uigilantior preparabatur excubitus. Nihil enim inconsultum, nichil inordinatum admittebant: indisciplinati castigabantur, inscii erudiebantur, rebelles obiurgabantur, incontinentes de incontinentia sua redarguebantur, et omnes in commune  ad eleemosynam incitabantur. Omnes etiam frugalitati et pudicitie studebant; et, ut ita dixerim, quedam schola discipline moralis in castris erat. Is erat modus et hec erat forma in Ierusalem ambulantium. Dum hunc discipline rigorem tenuerunt, et affectu caritatiuo redundauerunt, euidenter inter eos Deus conuersatus est, et per eos bella sua bellatus est. Hec idcirco dixerimus quatenus indisciplinatorum illorum, qui huic expeditioni gloriose, superciliosi successerunt, illos extollentes, uitam et uiam redarguerimus. Nihil enim est inter homines utilius disciplina.

Montaneis illis, in quibus timebantur hostes, sine hoste transcensis, uenerunt ad ciuitatem secus mare,  cui nomen Baruch; et de illa ad aliam, que nuncupatur Sagitta; et exinde ad aliam, que Sur dicitur, et de Sur, ad Acra; et de Acra, ad castellum quod uocatur Cayphas; et exinde hospitandi uenerunt iuxta Cesariam, ubi die Pentecostes, quarto Kalend. Iunii quieuerunt. Quo die solemniter, ut Christianorum mos est, exhausto, collectis papilionibus et itinere rursus quod instabat emenso, ad ciuitatem que Ramula uocatur, deuenerunt; ibique uia fatigati substiterunt; quorum aduentum ciues ciuitatis illius reuerentes, quoniam illo in uico contra Christianos confligere ausi non sunt, ipsa uacua dimissa, fuga elapsi sunt. Iuxta quam ciuitatulam honorabilis monstrabatur ecclesia, in qua pretiosissimum Beati Georgii martyris corpus quieuerat, quoniam  a paganis ibi detentus, cursum irroratum felix agonista compleuerat. Habuerat hesternis temporibus episcopum locus iste; sed gentilitati modo mancipatus, amissa pontificis dignitate, Sarracenorum ceruicositati subdebatur inglorius. Ingemuerunt Christiani, amore inuictissimi Georgii duntaxat allecti; quem enim audierant et uiderant in bello Antiocheno preambulum et precursorem, et contra gentem erroneam propugnatorem, uolebant etiam semper promereri socium et defensorem: solent enim dicere Gentiles, quoniam et eis semper infestus est. uidebant ecclesie parietes uenustatos edificiis, eamque desertam populis; restituerunt igitur ciuitati desolate suam pristinam dignitatem et electum ei prefecerunt pontificem. Confidebant enim in Domino,  subdendam sibi regionem illam, et idcirco satagebant ad Christianitatis plenitudinem restaurandam. Sed quoniam restitutus episcopus, quibus uiuere posset, possessiunculas nondum habebat, quoniam ueprosa fructificabant uniuersa ecclesie illius predia; Christiani facultatum suarum ei decimas obtulerunt, quibus collatis dapsilitatibus, predictus pontifex uiuere, et ecclesiam reficere potuisset. Rogauerunt autem eum et de fidei castitate conseruanda; et de plebe ad fidem catholicam conuocanda. Suggerebant ei, quatenus equanimiter pauperate regionis desolationem pateretur; quoniam qui pro Christianis instaurandis olim pauper factus fuerat, non habens ubi caput suum reclinaret, ecce inuocatus, utpote non inexaudibilis cum eo  efficaciter cooperaretur. Sciret enim suis eum dixisse cooperariis: Ecce ego uobiscum sum, omnibus diebus, usque ad consummationem seculi .

Apud Ramulam his ita compositis, iter in Ierusalem accelerandum diluculo censuerunt; signo dato, uiam ingressi sunt; et sicut din desiderauerant, ea die ad ciuitatem usque peruenerunt. Non enim multum distat a Ramula Ierusalem, sed quasi uiginti quatuor milliariis. Nocte illa qua in crastinum uenerunt in Ierusalem, nulla nox, ut credo, fuit eis in uia importunior, seu tediosior; que inueterate famis quasi quoddam fuit irritamentum. Cum enim esurienti a nudius tertius cibus ostenditur, nec porrigitur, quanto censes desiderio, quasi nouo, iterum  afficitur? sic qui uiam in Ierusalem arripuerant, et tot noctes intempestiuas propter hoc tolerauerant, postquam se die crastina cognouerunt illic adfuturos, quantum impedimentum putas eis nox morosa prestitit? Noctes alie, uel algores, uel metus, uel bella illis intulerant; nox ista, quod grauius est, dilatum succendebat desiderium. uix autumabant diem illam adfuturam, quam tamen adfuturam non ignorabant, que uotis suis satisfaceret, que desideratam ciuitatem eis ostenderet. Exspectabatur illud mane et mox illucescendum non nesciebatur; sed quoniam quasi differebatur, et idcirco dilatus affectus augmentabatur: animo siquidem cupienti nichil, satis festinatur. Illuxit dies, et montana que instabant Dei populus indefessus conscendit; ibat ergo  gaudenter, quoniam annuis laboribus ea finem fuerat collatura dies. Ea dies erat desiderabilis, tanquam dies postrema mercenarii. Ubi uero ad locum uentum est, unde ipsam turritam Ierusalem possent admirari, quis quam multas ediderint lacrymas digne recenseat? quis affectus illos conuenienter exprimat? Extorquebat gaudium suspiria et singultus generabat immensa letitia. Omnes uisa Ierusalem substiterunt, et adorauerunt; et flexo poplite terram sanctam deosculati sunt; omnes nudis pedibus ambularent, nisi metus hostilis eos armatos incedere debere preciperet. Ibant et flebant; et qui orandi gratia conuenerant, pugnaturi prius properi arma deferebant. Fleuerunt igitur super illam, super quam et Christus illorum fleuerat;  et mirum in modum, super quam flebant, feria tertia, octauo Idus Iunii, obsederunt. Obsederunt, inquam, non tanquam nouercam priuigni; sed quasi matrem filii. Obsederunt enim, non illa obsidione qua dixerat Dominus: Ecce uenient dies in te, et inimici tui circumdabunt te, et coangustabunt te et filios tuos qui in te sunt . Nunc e conuerso circumdederunt eam amici, et filii coangustauerunt aduenas et adulterinos. Ecce enim nullos habebat in se filios, qui ei consulentes principarentur; sed modo patiebatur dominos extorres et peregrinos, discolas et impuros, qui ei captiue, iugo abusiuo dominabantur. Obsederunt igitur eam, non ut liberam captiuarent, sed ut captiuam liberarent.

Obsedit eam Rotbertus dux Northmannorum a  septentrionali parte, iuxta ecclesiam beati Stephani Protomartyris, ubi lapidatus a Iudeis obdormiuit in Domino: hunc iuxta comes Flandrensis sua tentoria collocauit: ab occidente obsederunt eam dux Godefridus et Tancredus: a meridie obsedit eam comes Sancti Aegidii, uidelicet in monte Sion, circa ecclesiam beatissime Dei genitricis Marie, ubi Dominus iehsu cum suis cenauit discipulis. Ierusalem itaque sic obsessa filiis suis occludebatur; intus autem a populis Mazelinis profanabatur. Die tertia exierunt castra milites e Christianis, Raimundus uidelicet Piletus, et Raimundus de Taurina cum aliis pluribus, uel causa circumspiciendi uel depredandi; et inuentos Arabes ducentos superauerunt et fugauerunt;  multos autem occiderunt, et ibi triginta equos apprehenderunt. His ita gestis, alacres reuersi sunt ad suos. Feria secunda, constanter impetierunt ciuitatem; et, ut putabant, reuera tunc preualuissent, si scalas sufficienter preparassent. Strauerunt tamen murum exteriorem, et scalam unam erectam admouerunt ad interiorem. Super illam autem uicissim ascendebant milites Christiani; et cominus preliabantur in muro cum Sarracenis, et eos percutiebant ensibus et lanceis. In illa congressione ex utroque populo multi perempti sunt, plures tamen ex gentilibus perierunt. Audito retrahendi lituo, Christiani ab impetu illo tandem destiterunt, et ad castra remearunt. uictualia uero que secum detulerant, interim defecerant; nec iam inueniebatur panis ad  emendum, nec ire poterant frumentatum, uel quia regio illa nullatenus est irrigua, imo torrida et perarida, et ideo minus iumentis et animalibus opportuna, utpote pascuis inopima, nec terra illa est nemorosa, et idcirco minus fructifera, excepto quod palmam alit et oliuam: patitur autem et uineam. Iordanus ab Ierusalem stadiis fere triginta, ut putant, seiungitur; lacus habet, sed remotos. Ciuitas suas habet cisternas unde alitur. Ad radicem montis Sion Sile fons est, sed uix paucos poterat sustentare homines; iuuabat tamen; et magnis expensis modica comparabatur aqua. Equos potum ducebant, non sine pauore nimio, per sex milliaria. Interim nuntiatum est in castris, naues Christianorum onerarias in portu Iaphi, quam antiquo uocabulo  Ioppe dictam putamus, applicuisse; quod ualde omnibus complacuit castrensibus. Consiliati sunt principes, quomodo euntes et redeuntes tutos facerent, qui e nauibus necessaria deueherent; Ioppe siquidem uel Iaphi a Ramula, quasi octo distat milliariis. Porro Ascalonite, uel indigene, qui uagabantur seu in montaneis seu in excisis preruptorum cuniculis, uiatores aliquoties incursitabant et obtruncabant. Motus iste, uel rumor, negotiatorum commeatus disturbabat. Ad hoc exsequendum summo diluculo de exercitu comitis Sancti Aegidii, Raimundus Piletus, et Acardus de Montinerlo, et Willelmus de Sabra, et certum milites exierunt, et quidam pedites, ad mare procedentes. Ibant autem, sua confisi audacia, militantes ad portum:  incertum habemus an industria, an post agitando moras, uie ignorantia, diuisi sunt ab inuicem. Triginta namque milites, aliam uiam gradientes, seiuncti sunt ab aliis; qui triginta centum Arabes inuenerunt, Turcos et Sarracenos nonnullos, de Admiralii exercitu, et audacter eos aggressi sunt, et in prelium conuenerunt. Illi uero e regione pertinaciter restiterunt, confisique multitudine sua, multi paucos circumcinxerunt: Sarracenis enim is modus est pugnandi. Iam incluserant Christianos, et iam de mortibus eorum garrientes confidebant; cum nuntius Raimundum Piletum uociferans, sic exciuit: »Nisi citissimus ad commilitones tuos euolaueris, auxilium eis perhibiturus, omnes pro certo amisisti; iam enim circumuallati sunt ab inimicis; adhuc  tamen utcunque se defendunt.« Habenas laxant, et calcaribus cornipedes urgent eneis; et dicto citius omnes aduolant; et scutis pectoribus oppositis, turbas contis depellunt, et oppositos disiiciunt, et unusquisque suum sternit humi. Ex improuiso siquidem ignaris supersunt, et rem totam gladiis committunt. Preualebant igitur illis: qui duo rursus statuentes agmina, putauerunt se posse resistere; nec quidquam profecere. Franci siquidem denuo ferociter eos inuaserunt, suosque ab impetu illo taliter liberauerunt, excepto quod Acardum de Montinerlo, militem audacissimum, ibi amiserunt, et aliquot ex peditibus. Dederunt ergo Turci scapulas, et fugam initam maturauerunt, sed plures cuspidibus insequentium confossi  sunt: insecuti sunt enim eos fere ad quatuor millia. Retinuerunt etiam ibi centum et tres equos et unum hominem uiuum, qui quecunque Christianis preparabantur coactus enarrauit per ordinem. In obsidione interim Ierosolimitana sitis uehemens grassabatur, et perurgebat Christianorum castra; consuebant tamen et boum et bufalorum et equorum coria recentia, et consutis utribus aquam per sex referebant milliaria. Ducebant equos suos illuc adaquatum: sed Gentiles eis insidiabantur, et ex locorum angustiis grauiter eos aduersabantur. Aqua tamen quam uelut diremptam deuehebant, in tantum erat olida, ut equi etiam illam aspernarentur, qua odorata nares contractas rugabant, et pre fastidio nausee, sternutabant. Erat autem hec passio fatigabilis:  diutius enim possunt homines famem dissimulare, quam sitim. Si qua fontium signa reperiebantur, uel illa Gentiles obstruxerant, et per alios commeatus deriuauerant; uel ipsi latitantes nocituri latrunculi obseruabant. Cedron et alii torrentes estu torrido aruerant. Panis ordeaceus in castris, erat pretiosus. Indigetes siquidem in cauernis uel in speluncis delitescentes, omnes commeatus abdicauerant. Exercitus itaque Christianus de die in diem in tanta periclitabatur miseria. Designati principes ad consilium conuenerunt, et quid eis in tantis calamitatibus agitandum instaret, elocuti sunt. Dixerunt ergo: »Angustie undique: panis defecit, aqua deest. Nos ipsi grauiter obsidemur, dum ciuitatem istam obsedisse putamus. Extra castra egredi uix audemus,  et tunc uacui redimus. Ex longa mora penuriam hanc contraximus; et nisi precauebimus grauiorem contrahemus. Armis et brachie, sine machinis ciuitatem hanc expugnare nequimus. Obstant muri, obstant propugnacula, obstant turres; obstant rebelles, qui intrinsecus redundant, defensores. Quid ergo, patres conscripti, censetis? Misereamur populo huic; et tandem aggrediamur aliquid quod nostris prosit omnibus, quod inclusis obsit ciuibus; quod nos etiam ab his laboribus expediat. Grauissimum tamen est quod huiuscemodi agendis necessarium est. Terra ista non est arborifera; nam si arbores alicubi reperire possemus, machinas equidem facere satageremus, que ista despicerent menia,  que turres cequarent altiores. Queramus igitur, uel tigna de domibus, uel trabes de ecclesiis asportemus, uel de qualibet alia materia machinas compactas erigamus, et ciuitatem hanc totis nisibus aggrediamur; alioquin tempus incassum consumimus. Inuenerunt tandem ligna, quamuis a loco procul distantia, que quidem grandi labore attulerunt. Acciti sunt de toto exercitu artifices lignarii, quorum artificio machine compaginarentur. Iam igitur instant operi, et alii lignorum inconcinnam superficiem componunt; atque alii dolant, alii terebrant, alii ligna lignis copulant; et iam in modico machinas erigebant. Dux etenim Godefridus unam de suis constituebat facultatibus: nec non alteram comes Tolosanus de suis sumptibus statui mandauerat.  Instabant igitur artifices illis operibus sagaciter. Nec minus Agareni illi indefessi, de ciuitate munienda sollicitabantur; et nocte turribus inaltandis insistebant, et urbi defensande irrequieti uacabant. Explorauerunt interim uiri perspicaciores qua parte ciuitas immunitior erat; et illuc quodam Sabbato, nocte intempesta ducis Godefridi machinam transtulerunt, quam sole exorto erexerunt ab Oriente. Hanc quoque prima et secunda et tertia feria, tota sedulitate preparauerunt et coaptauerunt. Comes autem Sancti Aegidii a meridiana parte suam erigebat machinam, quas machinas pro suo magno munimine castra lignea possumus appellare. Comes autem castrum suum prope murum conduxit; sed inter murum et castrum quoddam profundum patebat  precipitium, quod omnino castello superuenienti erat inuium; neque siquidem tales machinas ad decliuia posses conducere loca, neque contra montuosos dirigere; sed ut possit conduci semper equam exspectat planitiem. Clamauerunt itaque per exercitum precones: ut »quicunque in foueam illam tres lapides iaceret, iactis lapidibus unum denarium haberet.« Omnes igitur quibus ille more fuerunt tediose, uix enim ad linguam refrigerandam pro denario pauxillum aque inuenires, uel lapidibus diuehendis libenter insistebant, uel urbi aggrediende inhiabant. Antequam ergo ciuitatem aggrederentur pontifices et sacerdotes amictus amicti sacerdotales, allocuti sunt populares; et aliquis in loco constitutus editiori sic orditus est: »Audite,  fratres et domini. Quamuis omnia que uobis ad presens dicturi sumus, uos ipsi noueritis, iam enim ista multoties audistis; attamen perpulchrum et dulce et uoluptuosum est, de Domino Deo nostro semper sermocinari: semper audire, et efficaciter intelligere uos indesinenter oportet. uos in ista ciuitate que coram est, Christus redemit, in hac Christianismum Deus instituit; ex hac Christianitatis sacramentum ad nos usque emanauit. A finibus nostris, ut hic oraremus, et sepulcrum Dei nostri deoscularemur, aduenimus. Hec, quam uidetis, totius nostri est causa laboris. Hec tamen, Ierusalem celestis instar est. Hec ciuitatis illius, ad quam suspiramus, forma est. uidetis quanta pertinacia,  uiles et insulsi et adeo extorres, hanc nobis contradicunt? uidetis quanta stoliditate, quorum iuris non est, quod nostrum esse debet nobis contendunt? Nostis denique qua temeritate sanctuarium Dei polluunt, quam innumeris feditatibus sanctam ciuitatem subdiderunt. Certe, si bene et recte considerare uolueritis, ista Ierusalem, quam uidetis, cui aduenistis, cui adestis, illam ciuitatem celestem, et prefigurat et pretendit: hanc nobis hostes ecce contradicunt uisibiles: porro semitas ad illam pertendentes inuisibiles obsident inimici, aduersus quos spiritualis constat conflictus. Et grauius est nobis obluctari contra spiritualia nequitie in celestibus, quam aduersus carnem et sanguinem quos uidemus. Hi qui in ciuitatula illa ganniunt, illorum umbra  sunt, et suis magistris inferiores et imbecilliores sunt. Quod si isti, qui prope nichil sunt, poterunt euincere, et ciuitatem quam uidemus nobis auferre, quid putas domini facient, »audent cum talia serui?« Pro certo timendum est ut ciuitas illa celestis nobis claudatur, nobis auferatur, si nobis desidiosis, a malignis hospitibus nostra domus abdicabitur. Imbelles omnino et inefficaces in lucta spirituali erimus, si contra canes insipidos, nec oblatrare ualenter, effeminatos et inermes, pro quibuslibet mortibus meticulosi, non assurgemus. Expergiscimini igitur, familia Christi; expergiscimini, milites et pedites expediti: et ciuitatem hanc, rem quidem publicam nostram, constanter capessite et Christum, qui adhuc hodie in ciuitate ista proscribitur et crucifigitur,  attendite; et de cruce, cum Ioseph, uobis illum deponite; et in sepulcro cordis uestri, thesaurum illum incomparabilem, thesaurum concupiscibilem, collocate; et istis impiis crucifixoribus illum uiriliter eripite. Quoties enim isti mali iudices, Herodis et Pilati complices, fratribus uestris illudunt uel angariant, toties Christum crucifigunt: quoties eos tormentant et occidunt, toties lateri Christi cum Longino lanceam infligunt. Hec quidem omnia faciunt; et, quod peius est, ipsi Christo legique nostre subsannant et improperant, et ore temerario nos exacerbant. Quid igitur agitis? equumne est uos hec audire, uos ista uidere, nec ingemiscere? Patribus et filiis et fratribus et nepotibus dico: Nunquid si quis externus uestrum aliquem percusserit,  sanguinem uestrum non ulciscemini? Multo magis Deum uestrum, Patrem uestrum, fratrem uestrum ulcisci debetis, quem exprobrari, quem proscribi, quem crucifigi uidetis; quem clamantem et desolatum et auxilium poscentem auditis: »Torcular calcaui solus, et de gentibus non est uir mecum .« Agite ergo, et arma uestra confidenter uobis coaptate; et ciuitatem hanc constanter, Dei coadiutores, impetite, et pulchrum sit mori uobis pro Christo, in ista regione, pro quibus Christus mortuus est in ista ciuitate. uos igitur inchoate bellum; ipse, dux uester, belli dabit supplementum, et bone uoluntatis et gloriose actionis emolumentum.«

Finem dicendi fecerat heros, et omnes iam armis  accincti, urbem unammiter impetebant, unusquisque iam sibi sermocinabatur, unusquisque sibi erat et sacerdos et episcopus. Quarta igitur et quinta feria, nocte et die ciuitati insistebant. Premissis ergo et orationibus et ieiuniis, singultibus et eleemosynis, et ipsis sacri uiatici communione munitis, sexta feria ciuitatem summo diluculo aggrediuntur; nec preualere poterant: qui enim in turribus uel in meniis erant, sibi inuicem opitulabantur, et ignem et lapides continuo iaculabantur. Tholosanus fouea completa, tribus enim diebus et noctibus, uix illam consummauerat, conduxit castrum ad murum, moraque suis succensebat. Hora uero qua Dominus pro Iudeorum uoluntate passus est, Christiani non immemores illius passionis, tanquam uiribus resumptis  recentibus, et quadam noua eis superueniente audacia, dux Godefridus et frater eius Eustachius, omnium manibus suisque fortiter preliabantur: duces enim illos reliqui subsequebantur. Tunc quidam miles, nomine Letaldus, murum ascendit, et constanter dimicans, exclamauit. Subsecuti sunt illum illico et alii. Qui uero muros illuc usque defenderant, passim diffugiebant, nec amplius de ciuitate tutanda procurabant. Christianorum multitudo, ciuitatem ingressa, persequebatur fugitiuos, et nemini parcebat Admiralius, qui Turri Dauid presidebat, tremefactus, se comiti reddidit; eique portam confestim aperuit, ad quam peregrini suis pecuniis ut intrarent uiolenter emungebantur: ibi siquidem uectigalia reddere solebant;  alioquin, immisericorditer cercebantur a porta. Ciues ad templum Salomonis fugientes conuenerunt; et adhuc in illo se defendere presumpserunt. Dederunt igitur ibi magnos impetus Christianis, sed postquam se nichil uiderunt proficere, gladiis proiectis, colla neci submisere. Numerum eorum qui perempti sunt nemo nouit; sed sanguis eorum qui per templum defluebat, usque ad suras ambulantium attingebat; et cadauerum per totam ciuitatem magni acerui erant, quoniam nec etati, nec sexui, nec nobilitati, nec cuilibet conditioni miserabantur Christiani. Tanto siquidem odio persequebantur eos, quia templum Domini et sancti sepulcri ecclesiam, et templum Salomonis, et alias ecclesias suis usibus illicitis peculiauerant  ac indecenter contaminauerant. Super Salomonis templum quidam diffugerant, qui Tancredi signo, ut saltem sic liberarentur, rogato et accepto, fortunam quamlibet opperiebantur: sed parum uel nichil profecerunt, quia nec eis Christiani pepercerunt: excepto quod qui mortuos efferrent, ad tempus uiuos aliquos reseruauerunt, quos denique uel uendiderunt uel a superis alienauerunt. Et tamen Tancredus inde multum contristatus est: nec tamen super hoc contra Christianos efferatus est: siluit ergo, et a commotione illa totus quieuit. Tolosanum Admiralium, qui ei se commiserat, et arcem Dauid sibi reddiderat, et alios qui cum illo erant, usque Ascalonam illesos conduci precepit. Ita enim eis pepigerat, pactumque  suum illibatum conseruare uolebat. Ciuitatem autem illam non more subiugate urbis spoliauerunt, uel cremauerunt; sed sicut domos omnibus bonis refertas inuenerunt, suis necessitudinibus eas peculiatas reseruauerunt, et multi dapsiliter inuenta pauperioribus communicauerunt. Iam uero diu desiderato letificati triumpho, manibus a cede ablutis, multi pedibus discalciatis gaudentes, et pre gaudio plorantes, ad Sepulcrum Saluatoris deosculandum, cateruatim properauerunt; et ibi gratulabunda donaria, et hostias pacificas obtulerunt. Quis uero iam conuenienter illud explanabit gaudium? Melius ergo unusquisque cogitet in se, et perpendat quantum debuit esse, quam sterilem et uerborum inopem me causetur interpretem: unumquemque  ergo transmitto ad se, ut sic saltem neuter insurgat contra me. Fuit enim immensum gaudium, ubi omnes quod diu exspectauerant adepti sunt. Ibi finem laboris sui uidebant; et iam securiores, ex presentibus de futuris bonis sibi retributiones adfuturas imaginabant. De efferendis autem cadaueribus procurauerunt, quoniam horror et fetor inualescebat immanissimus: uiuis ergo gentilibus illud opus mandauerunt, et quoniam non sufficiebant, pauperibus Christianis, dato pretio, idem negotium iterum commiserunt: illos uero per pyras coaceruatos postea combusserunt, et ita ciuitatem ab immunditiis emundauerunt. Sederunt autem in ciuitate condignas Deo gratias referentes, itineris et laboris sui prosperatori, et de perfidis gentilibus magnifico triumphatori.  Non enim uiribus suis hanc ascribebant uictoriam, sed Deo qui operatus est in eis et uelle et posse, totum illud attribuebant. Restituerunt etiam dignitates suas ecclesiis, et singulas eas coaptauerunt ad opus orationis. Profundebant igitur lacrymas in earum singulis; et uota sua reddebant tota die cum incenso compunctionis. Ducebant equidem dies illas solemnes, et uelut sabbatizabant, ferias cuiusdam Iubilei celebrantes. Diem autem illam, qua ciuitatem recuperauerunt, celebrem instituerunt, quintadecima die Iulii, feria sexta. Diem quippe illam triumphalem merito diligunt, quicunque, liberationi ciuitatis illius, et uictorie populi Christiani congaudentes applaudunt. De constituendo etiam ibi rege consiliati sunt; et huiuscemodi sermonem  ad inuicem maiores habueruut: »Gratias agimus Domino nostro, proceres egregii, qui nomini suo dedit gloriam; nobis autem seruis suis prestitit uictoriam. uidetis, optimates nostri, ad quem portum requietionis, publicam itineris nostri causam Deus perduxerit: uidetis quo in statu, summam nostre uoluntatis mutue collocauerit: quid autem singula que per nos ipse, uel nos per eum operati sumus recapitularemus? Ecce tempus instat quatenus aliqui nostrum, que diu desiderauimus iam expletis, ad propria redire cogitemus. Sed antequam iste sanctus soluatur conuentus, prouidendum nobis est, cui hec ciuitas regenda committatur: ad quem plebs que hic  remanebit respiciat, qui ei tuitionis curam sagax prouisor impendat. Quid enim prodest ciuitatem hanc mille mortibus nos obtinuisse, si, quod absit! contigerit eam nos nequaquam conseruare? Sed, cur a finibus orbis huc aduentauimus? cur tot et tantos labores, ad alium solis axem properantes, sustinuimus, si tandem urbe inconsulta reuertimur? Prius ergo consulamus urbi, ut postea qui reuersuri sunt uacantius consulant sibi. Ciuitas hec ab antiquo, regiam habuit dignitatem et simul patriarchatus obtinuit sublimitatem. Ut enim Melchisedech, Abrahe contemporaneum quasi pretermiserimus, si ad moderniora tempora ueniamus, et a Dauid in Iosiam, et a transmigratione Babylonis, genealogiam et lineam regum computauerimus, fabulam satis longam  texuisse uidebimur; et tamen ciuitatem hanc reges habuisse comprobauerimus. Porro in hac eadem Iacobum, fratrem Domini, episcopum presedisse non ambigimus. Qua de re hanc Apostolico dignam approbamus, quod dignitatis nomen in patriarcham usurpauit modernior Christianitas. Consideremus igitur uirum qui uirtute regali competenter preemineat: qui quantum ad Deum se seruum exhibeat, quantum ad homines se regem sentiat; Dei cultum diligat, populum foueat, militiam teneat. Neque siquidem, que Sarracenis adiacet ista monarchia, potest defendi sine militia. Itidem de patriarcha dicimus: quoniam his duabus consulendum est necessitatibus. Regnum sacerdotio indiget; sacerdotium regno sustentandum et tutandum  est. Et quoniam hec singula non ignoratis pernecessaria, et alia iterum nobis supersunt pertractanda negotia, uerbis omissis, ad effectum ueniamus; et Godefridum ducem eligamus, quem huic ciuitati subrogatum preficiamus. Multa siquidem in eo conueniunt, que regie dignitati competunt. Est enim, ut omnes nouimus, uir regii sanguinis, a proauis Christiane professionis, more Gallico militie peritus, pectore et brachio uir in re militari efficacissimus: qua de re per omnia est in hac expeditione singulariter approbatus. Serenitas in eo specialiter prefulget, clementia in eo floret, que gemine sorores precipue decent principes. Dapsilitatem unice diligit, quia totum patrimonium suum et quidquid ex se habuit, in ista militia largiter  effudit; imo in Dei seruitio prudenter collocauit. Iste gentilibus hostiliter inimicabitur; et Christianis uiriliter patrocinabitur. Denique ut alienis utamur uerbis, et in breui comprehenderimus plenitudinem opportuni principis: iste est, qui nouit »parcere subiectis et debellare superbos.« Hunc igitur iam diuino alloquamur oraculo, et potestatiuo ei mandemus precepto: »Audi, fili, et uide et obliuiscere populum tuum et domum patris tui, et ueni in terram quam demonstraui tibi, faciamque te in gentem magnam .« Ipse fratres habet, ipse cognatos et notos et affines habet; ipse sub se multos habet milites qui omnes cum eo spontanei remanebunt, et bella Dei, cum eo bellabunt.  Tu autem, princeps optime, quem hodie Deus elegit in regem, esto miles Dei et preliare prelia Domini: ex Deo tibi id iniungimus. Et manibus iniectis eum apprehenderunt dicentes: Et ecce te regem post Deum designamus: Dominus sit tecum actusque tuos dirigat et prerogatiuam morum tuorum in bonum adaugeat: hostesque suos in manibus tuis affligat. Id ipsum et de patriarcha dicimus: erit enim et populo Dei et ipsi regi pernecessarius. Porro, de persona eligenda nichil ad presens occurrit melius, quam ut domnum Arnulfum, uirum litteris apprime liberalibus eruditum, conueniamus; et hunc huic cure uicarium preficiamus, quousque consilio deliberatiuo, uel ipsum uel alium inthronizandum decreuerimus. Nouimus enim eum  iustitie censura preeminentem, lingue facundia pollentem: insuper plurima que conueniunt episcopo in eo concurrunt. Sed quoniam non possumus inpresentiarum hoc statuere consilium , rem istam  censemus induciandam: excepto quod domnum Arnulfum nominamus, qui uices suppleat episcopi, et interim respondeat ore pastoris: ipsemet, uel post cras, si forte rogantibus adquieuerit, inthronizabitur; uel quoquo modo res prouenire debeat, consiliabitur. Ecce siquidem, iurans et eiulans, ne et ipse fiat pontifex irrefragabiliter obluctatur, sed, saltem dandis consiliis presidiabitur. Nunc interim episcopetur consilio: donec quem Deus idoneum sibi prouiderit, episcopetur  officio.« Die octauo, postquam ciuitas capta est, facta electio est ducis in regem.

Interea nuntii uenerunt Tancredo, et comiti Eustachio, ut expedite procederent ad recipiendam Neapolitanam ciuitatem: habitatores nempe ciuitatis illius, in manibus eorum se dedere uolebant; qui assumptis satellitibus, et multis clientibus, ad urbem uenerunt: que confestim eis et pacificata et reddita est. Manserunt autem ibi, et letantes quieuerunt, quousque dux, imo rex, ad eos legatos direxit uelocissimos, qui eis dicerent: »Audiuimus, et certum est, quoniam Admirauisus Babilonius Ascalone est, et ibi contra nos bellum ingens preparat. Accelerate igitur, et uenite, ut et nos iis audacter possimus obuiare, antequam nos possint  in urbe concludere. Iam tunc enim non possemus ex equo decertare contra eos. Inclusis etiam grauis est et exitus et introitus, et frequenter obiurgat eos inconueniens metus. Porro si in aperto concurrerimus campo, Deo gubernante, liberior et facilior nobis succedet effectus. Expeditiores equidem sumus armis et manu quam illi. Et uolumus illis obuiare, ubi nichil adhuc sperabunt se timere.« Illi ciuitatem exeuntes, continuo discurrebant per montana, inuestigantes si forte alicubi Sarracenos inuenirent, quos modo quolibet nocere potuissent. uenerunt itaque iuxta mare ad ciuitatem Ramulam; multosque repererunt Arabes, exercitum Admirauisi precurrentes: quos tota mentis aggressos confidentia. nec mora, disgregauerunt ab inuicem, et quibusdam peremptis,  quosdam uiuos reseruauerunt qui eis noua referrent, et de Admirauiso et eius exercitu queque nuntiarent, quibus auditis ipsi sibi solertiores precauerent. Ad unguem igitur singula rimati sunt: qui essent, quam infinita gens essent, quid prepararent, quo in loco se preualituros disponerent. Quibus diligenter auditis, captiui siquidem pro uita pacta enucleatim loquebantur. Tancredus, regi et principibus per nuntios ita locutus est: »Sciatis indubitanter contra nos Ascalone bellum paratum; et pene totum orbem conuenisse et coniurasse, qui uiolenter putant nos opprimere et subiugare. uenite igitur, et collectis omnibus uestris uiribus, »dirumpamus uincula eorum, et proiiciamus a nobis iugum ipsorum  .« Si enim, prout mandastis, imperterriti eis obuiauerimus, pro eo ipso ipsis longe facilius preualebimus. Ipsi conueniunt ad obsidendum nos, et ad ciuitatem expugnandam suas deferunt machinas: nos ex insperato insurgamus eis. Nam postquam preter spem suam uiderint rem procedere, obstupescent, et arescent; et sic ubi poterunt, diffugient. Nos autem in ipsorum uisceribus, capulotenus enses nostros impingemus, et ex ipsis uictoriosi triumphabimus.«

Rex per preconem clamauit quatenus omnes de bello premunirentur, de quo premonebantur; et uexillum regis omnes impigre subsequerentur. »Inimici siquidem, ait, nostri omnes Ascalone conueniunt, in prelium super nos adfuturi: procedite  ergo illis obuiam omnes, et nullus nisi inualidus remaneat.« Exiuit itaque rex, et patriarcha condictus, et comes Flandrensis et Martaronensis episcopus, feria tertia ciuitate. Comes namque Sancti Aegidii, et Robertus Northmannorum dux noluerunt exire, donec certiores fierent de Admirauisi incursione: »Quid enim, inquiunt, frustra fatigaremur? Primo rem compertam habeamus, et iam tunc confidentiores exibimus.« Miserunt tamen exploratores de suis, milites qui certa renuntiarent ut et ipsi renuntiantibus incunctantius crederent eis. Qui uisis omnibus que parabantur, pernici redierunt cursu, et que uiderant fideli testati sunt relatu. Rex etiam, illorum non satis credulus legationi, Martaronensem episcopum direxit in Ierusalem, qui in principibus  testaretur quecunque parabantur. Ille siquidem rem competentius acceleraret, qui oculis suis ea uidisset, atque a latere regis eadem die discessisset. Martaronensis, ut indicta uerba comitum referret patriarche et regi , in manus deuenit paganorum; et dubium est an abductus an peremptus; sed postea non comparuit. Tolosanus autem et Normannus, cum multis reliquis ad bellum profecti sunt; et quarta feria Ierusalem exierunt. Clerus et rara populi imbecillis frequentia, qui in ciuitate remanserant, et Petrus Eremita, et genus imbelle mulierum, processiones de Ecclesia in Ecclesiam agitabant, orationibus et ieiuniis intenti, quatenus Deus populo suo propitiaretur, atque illorum inimicos,  coram eis, forti manu, irrecuperabiliter prosterneret, eosque ab inimicis defensos, cum gaudio sospitatis et triumphi reduceret. Clerici, sicut dictum est, missis et reliquis orationibus uacabant. Primores itaque cum suis exercitibus congregati sunt ad flumen quod est contra Ascalonem: illic inuentis armentis copiosis, opima preda ditati sunt, et quicunque indigebant recreati sunt. uenerunt itaque trecenti Arabes, Francos prosequentes: contra quos irruerunt Christiani; eosque duobus ex ipsis apprehensis, usque ad exercitum suum fugauerunt. Nec iam de pugna rumor erat incertus: quod enim solet anceps fama auribus intimare, illud totum, res non anceps, oculis insinuabat singulorum,  cum alii alios indubitanter uidissent: Christiani post illum incursum ad castra remeantes, illa nocte quieuerunt, nisi quod potius omnes excubiis et orationibus incubuerunt. Sero, ex patriarcha clamatum et interdictum est: »Ne in crastinum ad pugnam procedentes Christiani quilibet, spoliis diripiendis intenderent, quo minus expediti bello instarent, et ipsa spoliorum onera ipsis ad uincendum efficerent: prelio peracto, spoliis letarentur opimis et sarcinis, hostibus deuictis incumberent diripiendis.«

Sol terris illuxerat, et populus Dei de bello ineundo cogitabat, intrauerunt autem uallem unam, secus littus maris, formosa planitie uenustam: illic unusquisque suas acies gregatim ornauerunt et ordinauerunt.  Rex suam accurate instruxit aciem; comes Northmannorum Rotbertus, suam; Tolosanus, suam; Flandrensis et Guaston, suam; comes Eustachius, suam; Tancredus, suam: horum unusquisque sagittarios et pedites suos ordinauerunt: et ipsis premissis pedetentim pergebant. Edocebantur autem qualiter acclamarent, qualiter obstarent, qualiter impenetrabiles inimicos feriendo penetrarent; et ut ad signa sua, nichil reuerentes, frequenter respicerent, et seipsos ad ictus hostiles sufferendos obdurarent: licet hec omnia in aliis bellis bene gestis didicissent. Nec minus e regione gentiles cuneatim, stellis innumerabiliores densabantur; et per agmina innumere legiones a latere in latus extendebantur. Premiserunt autem quamdam gentem, quam Aethiopes  uocabant, quos in loco statuerunt, et immotos eos manere mandauerunt. Hi genibus humi defixis, dextro tamen postposito, ancilibus corpora superiora tutantes, sagittis utebantur et gladiis: his imperatum fuerat ne uel ad momentum recederent, uel locum occupatum saltem ad passum excederent. Porro manipuli militares prout erant instructi, loca condicta tenebant. Et quoniam sitis immoderantiam, propter estum et puluerulentam nebulam, et propter laborem et diuturnitatem preliandi, metuebant, aquarum cantarulos plenos a collo suspenderant: quibus recentati, uel constantius obsisterent, uel fugientes indeficientius persequerentur. De fuga quippe sua nulla mentio fuerat, quoniam iam se uicisse putabant. Confidebant siquidem et in multitudinibus  suis innumeris; et in pectoribus gentium animosis, et in imperialibus, ne unquam fugerent, edictis. Dixerant enim: »Fugientes capitum animaduersione ineuitabiliter puniantur.« Bello utrinque parato, ut uentum est ad locum unde Franci gentiles aliquantulum iam propiores inspicerent, relatum est nobis quoniam Christiani parumper substiterunt; et oculis in celum erectis, genibus in terram defixis, orauerunt: erant enim auxilium de celo sperantes. Ubi uero breuiter oratum est, et signum salutifere crucis reuerenter eorum frontibus admotum est, maiori confidentia equitauerunt. Gentiles enim iam substiterant, et immoti exspectabant. In dextro cornu iuxta mare, Tholosanus equitabat: In parte  sinistra rex cum suis expeditionibus properabat: porro Northmannus in medio, et Flandrensis, et Tancredus, et alii militabant: sed, quid unus ad centum? quid decem ad mille? sed reuera ille qui aliquando in choro cantari fecerat, »Saul percussit mille, et Dauid decem millia :« ipse die illa operatus est haud dissimiliter in Christianis. Christiani siquidem, in nomine Domini Iesu Christi exclamantes, illos uiriliter aggressi sunt. Comes Normannorum, ecce, pro re bene gesta proprio nomine sepe dicendus, Robertus, Admirauisi stantarum a longe considerans, quod in summitate haste pomum aureum habebat; hasta uero argento cooperta decenter albicabat, ut ipsum esse deprehendit, audacter per medias acies super eum irruit, et grauiter  ad mortem uulnerauit. Quod non mediocrem gentilibus incussit timorem. Comes etiam Flandrensis hostiliter eos inuasit. Tancredus per medium tentoriorum ipsos imperterritus impetiuit. Milites pagani confestim fugam inierunt. Aethiopes stupefacti substiterunt. Rex autem et Francorum quidam ad Aethiopes conuersi, et ibi aliquantulum demorati, eos tanquam segetem in transuerso gladiis secabant, et eorum corpora detruncantes, dimidiabant. Irrorabantur, sed potius inundabantur campi sanguine; et passim morticina gentilium obuoluebantur. Insecuti sunt fugientes eos Christiani: nam gentiles, Dei uirtute tremefacti, respirandi locum non habebant, nec aliquatenus respirabant. Si enim credendum  est gentilibus, ipsi frequenter retulerunt postea quoniam ita stupefacti fuerunt, ut apertis oculis Christianos uix possent uidere, nichil autem omnino eis nocere. Non audebant se contra Christianos erigere, nec multi contra paucos oblatrare: fugiebant ergo, et alii conscensis arboribus uel scopulis, mortem euitare uolebant; alii cauernarum latibula, eadem de causa, introibant. Christiani contra insistentes satagebant, alios in precipitium cogebant, alios pugionibus transfodiebant, alios iugulabant, in commune nulli parcebant. Incubuerat itaque gentilibus lethalis dies, qua nec uni dabatur euadendi occasio; illi duntaxat euaserunt, qui effugere quoquo modo potuerunt. Comes Sancti Aegidii a mari militans interfecit innumeros, et fugientes ad  ciuitatem arcebat; sed quoniam ab ipsis ciuitas aliquatenus distabat, qui fatigati remanebant, uel confestim percussi oppetebant, uel in mare se precipitabant, et sic precipites a morte in mortem ruebant. Quos enim Franci cursu poterant preuenire, illis nulle dabantur inducie. Nauigium Admirauisi mare totum occuluerat, et gens illa finem belli exspectabat: uidentes autem aliam, quam sperauerant, suis imminere fortunam, scaphis ascensis, in uentum obliquauerunt uela, et sic remigrauerunt ad patriam. Dies itaque illa Babyloniis illis nimium fuit aduersa. Fuit enim dies tribulationis et dispersionis; dies mortis, et confusionis. Si qui tamen potuerunt, ad ciuitatem fugerunt. Dicunt autem Admirauisum, uix palpitantem alte ingemuisse, et sic  planxisse: »Omnium Creator, quid est hoc? quid accidit? quod fatum nobis infestum nocuit? Hei mihi! quam ineffabile dedecus! quam diuturnum improperium genti nostre contigit! Gens mendica, gens modica, genti nostre preualuit! unde hoc? Conuentione facta, huc adduxi militum ducenta millia, et peditum non erat numerus, quos omni mundo credebam preualituros: nunc autem, ut non mentiar, a minus quam a mille militibus et triginta millibus peditum tam indecenter superati sunt. Aut Deus illorum omnipotens est, et pro eis pugnat; aut noster nobis iratus est, et nos nimis austero furore redarguit, et castigat. Quidquid sit, unum erit: in eos denuo non erigar, sed potius ad patriam meam, ignominiosus donec uixero, reuertar.« His dictis, lacrymabiliter conquerebatur; et ab intimis lamentabatur. »Iuro, inquit, per Machometh, et per omnia deorum numina, quod ulterius non retinebo milites conuentione aliqua:  quoniam expulsus sum a gente aliena et aduena. Conduxi omnia armorum genera et machinamenta, ut eos obsiderem in Ierusalem, et ipsi preuenerunt me ad bellum itinere duorum dierum. Heu mihi! quid amplius dicam? Inhonoratus ero semper in terra Babylonica« Christiani, cede peracta, reuersi sunt ad Ismelitarum tentoria diripienda. Inuenerunt  igitur, ut breuiter dixerim, quidquid bone supellectilis excogitari potest: argentum, aurum, annonam, farinam, et oleum; armenta pecorum innumerabilium, omnem pompam ornamentorum, cumulos armorum; et si quid aliud potest esse melius. His omnibus direptis, in ciuitatem sanctam Ierusalem, cum gaudio reuersi sunt, condignasque Deo gratias, per singulas retulerunt Ecclesias. Comes Northmannorum Robertus emit stantarum ab his qui illud ab Admirauiso sauciato retinuerunt, uiginti marcas argenti, et intulit in Sepulcrum Domini, ad monimentum memorandi triumphi: alter emit ensem eiusdem Admirauisi, sexaginta byzanteos. Factum est igitur gaudium inenarrabile in uniuersa Christianitate.

Sic Christiani Ierusalem a manibus Turcorum impiorum, anno ab Incarnatione Domini, millesimo nonagesimo octauo  , liberauerunt, et multoties ex ipsis, Christo duce, triumphauerunt. Hoc autem bellum ingens factum est pridie Idus Augusti; et Christianitas ubique terrarum, Deo gratias, exaltata est.

 Nos autem librum quartum istius historie in pugnam, post captam ciuitatem infra paucos dies, mirabiliter deuictam, opitulante Deo, claudimus: et sic soluto promisso quiescimus.

Explicit historia Hierosolymitana a Baldrico Dolensium archiepiscopo edita.





ACTA TRANSLATIONIS CAPITIS S. uALENTINI MARTYRIS GEMMETICUM IN GALLIA AUCTORE BALDRICO EPISCOPO DOLENSI.






MONITUM.

1. Gemmeticum ordinis Benedictini antiquum monasterium in Sequane fluminis peninsula, a Rothomago, in cuius situm est diecesi, quinque circiter leucis distat. In huius monasterii ecclesia asseruatur caput S. ualentini martyris, Roma eo delatum: quod pluribus miraculis clarum, ac uenerationi publice expositum, annuo festo honoratur. Translationis huius et miraculorum historiam scripsit Baldricus urbis Dolensis in Britannia Armorica episcopus, siue, ut ipsemet scribit, pontifex metropolitanus, qui sub initium seculi XII floruit: a cuius calamo habemus Historiam Hierosolymitanam libris quatuor distinctam, et inter Gesta Dei per Francos editam. Orditur eam ab anno 1095 a quo initium habet militaris illa in Oriente expeditio, desinit uero cum captis Hierosolymis, quod quinquennio post contigit. Eam describit Ordericus uitalis in Historia ecclesiastica, l. IX, ubi sub finem hec de auctore tradit: »Ciuis fuit Aurelianensis, monachus et abbas Burguliensis, liberalibus imbutus studiis, et religiose meritis uite uenerabilis. Inde pro religione et sapientia ad gradum Dolensis archiepiscopatus, delectione prouectus est ecclesiastica. In episcopatu monachatum seruauit, et cum monachis, prout fors dabat, plerumque habitauit. Indomitis enim Britonibus preerat, quorum peruersitatem tolerare non poterat. Unde proteruos et exleges frequenter deserebat, et in Northmanniam fugiebat: ubi Dolensis Ecclesia super Riselam fluuium a temporibus S. Sampsonis regnante Hildeberto rege Francorum fundos habebat, et quiete pacificeque possidebat. Ibi scriptis et dogmatibus suis auditores suos ad Dei cultum incitabat, et uicina cenobis, Fiscannum scilicet ac Fontinellam atque Gemmeticum aliaque plura uisitabat, et in timore Dei sacris sermonibus confortabat. Tandem in senectute bona defunctus est, et Pratellis in basilica S. Petri apostoli ante Crucifixum sepultus.« Hec Ordericus, qui historiam suam absoluit anno Christi 1041. De aliis Actis sanctorum ab eodem Baldrico scriptis suo tempore agemus.

2. Hanc historiam translationis capitis S. ualentini et miraculorum ex codice ms. ecclesie S. Audeni nobis  communicauit Federicus Flouetus noster. Baldricus episcopus pro scriptionis huius auctoritate allegat num. 1. »Gemmeticensium non discredendam sinceritatem, antiquam simplicitatem, puram relationem, et pro miraculis testimonia.« Ac num. 17, relato miraculo ualetudinis reddite fratri Hugoni precentori, addit: »Hoc ex ipsius ore hausimus, fratribus aliis, qui cum eo illud attestati sunt, audientibus.«

3. Cuius S. ualentini illud caput sacrum censeri debeat, non eque liquet. Appellatur num. 2, »presbyter Interamnensis.« Ast »Interamnensis episcopus« fuit: et S. ualentinus presbyter Romanus traditur fuisse, eiusque apud Romanos in S. Sebastiani ede asseruari caput. Anno autem 1605 corpus S. ualentini episcopi apud Interamnenses in arca plumbea inuentum est, quod itidem in monasterio S. Benedicti Bagensis ad urbem Rubricatam prope Barcinonem opinati sunt Hispani asseruari, eiusque caput, ad Taurum urbem Zamorensis diecesis deuectum, argentea capsula custodiri. Que de altero sancto eiusdem nominis ualentino accipienda esse uidentur.



INCIPIT HISTORIA TRANSLATIONIS.



CAPUT PRIMUM. S. ualentini caput Roma Gemmeticum delatum. Agris incursu bestiarum liberatis ueneratio accessit.


1. Qualiter beatissimi ualentini caput Gemmeticum usque allatum sit successiuis temporibus, stylus noster, licet admodum impolitus, scribere non pigritetur, sicut nobis retulit fratrum non discredenda sinceritas, et ipsis illud promulgauerat antiqua Patrum et mira simplicitas. Ego igitur sancte Dolensis Ecclesie sacerdos, quamuis indignus, dignitate pontifex metropolitanus, nomine Baldricus, monachorum Gemmeticensium puram relationem pro auctoritate recompensans, litteris perstringere procuraui, quod de capitis translatione audiui; nec non et pauca,  que de multis miraculis, que per eum Dominus operari dignatus est, ipsorum testimonio credulus cognoui.

2. Quidam qui sacerdotio fungebatur, orandi gratia ad apostolorum limina properans, Romam perrexit, et iter arreptum, Deo prosperante, consummauit. Quasdam tamen ascensiones in corde suo disposuerat, ut, si quomodo sanctorum pignora reperisset, ea diligenter apportaret et diligenter conseruaret. Et sacerdos in domo cuiuslibet hospitatus est, patefecit alicui desiderium suum; si quod forte sui desiderii solatium inueniret. Dum super his confabularentur, quispiam adfuit qui de ualentino presbytero Interamnensi mentionem fecit: »Illius caput, chare mi, tibi possem largiri, non  cupiditate lucri allectus, sed Ultramontana ut inde gaudeat et illustretur prouincia, ualde sollicitus. Quod si mihi dicenti discredis, saltem iuranti credas uolo, quia, quod dico, sic uerum esse profiteor.« Et illico iurauit igitur id ita sacerdoti ultroneus, et caput ualentini, quod absconditum sciebat, post sacramentum exocculuit, et illud presbytero tradendo satisfecit. Nam et presbyter ei de honorifice tractando capite adiuratus spopondit, et sic alter ab altero salutatus discessit. Intellexit ergo sacerdos, quia Dominum itineris sui habuerit prosperatorem, quia uoti sui eum effecerat compotem.

 3. Redit sacerdos thesauri diu desiderati baiulus, spemque suam totam collocat in ualentini orationibus, aspera et inuia montium et rupium indemnis transuolat, et demum Neustriam applicat. Commendauit presbyter illud sanctissimi capitis patrocinium, ubi libuit; quod aliquanto post tempore Gemmeticum ad cenobium allatum, ecclesie illius alumnis tradidit, ibique monachum induit. Reposuerunt autem illud pro tempore retro secus altare beate Dei genitricis semperque uirginis Marie, quoniam non audebant de eo adhuc publice predicare. Multa consumpta sunt tempora et hos rumores senescens pene oblitterauit uetustas; creber tantum inter fratres illos de ualentino fiebat sermo et frequens confabulatio. Nouerant quidam eorum locum in quo  caput erat absconditum, quod tamen nemini exterorum uolebant propalare. Differebant igitur in tempus, usquequo temporum Moderator eis opportunum indulgeret tempus. Timebant quatenus ab eis exigeretur, quod occultatum seruabatur. Iam tantum illud pignus nobile in theca reposuerant eburnea, et inter alias ueteres capsas collocauerant. Quidam siquidem dubitabant ne forte pro ualentini capite caput aliud haberent. De sacramento tantum audierant, sed periurium suis in cordibus auidissime timebant. Beatus etiam ualentinus nondum quibuslibet auditus euidenter eis innotuerat.

4. Contigit aliquando quatenus benignus Deus  colonos Gemmeticenses uisitaret, eosque clementer corriperet; nec iam famulum suum ulterius uolebat absconditum, quem Neustrie decreuerat profuturum. Misit ergo Rex regum, artifex mirabilis, quemdam sue ultionis exercitum, Gemmeticensibus ualde nociturum, et omnes suas segetes, nisi cito ad eum clamauerint, exterminaturum. Misit, inquam, bestiolas ad genus humanum impugnandum et expugnandum, muribus assimiles, quas uocant mulotes: que totam agriculturam depopulabantur, et mirum in modum hominibus cunei truces inimicabantur, sata secabant, grana consumebant, et terram excultam in uastitatem redigebant. Sic sic  serenissimus aliquoties contra nos immissiones malas preparat, ut corrigamur, ut clamemus, nec deficiamus, quatenus exaudiamur. Clamauerunt autem Gemmeticenses ad Dominum, ad quem et clamare oportebat, quia iam ab animalibus illis uix aliquid residuum erat. Non enim uel in die uel in nocte a segetum consumptione absistebant, sed inimicum examen inimico dente omne messium culmen secabant. uideres illas feras legiones per agros lasciuientes, nec erat qui ultioni diuine resisteret. Clamauerunt igitur ad Dominum meditullitus, qui tandem exaudiuit eos, et hoc modo liberauit afflictos; etenim fateri compellebantur, non aliunde passionem illam illudue flagellum, nisi ex Dei uindicta, processisse.

 5. Erat in ecclesia Gemmeticensi quidam inter fratres religiosos religiosus, cui semel in ecclesia et denuo sanctus apparuit ualentinus. Erat autem honesta persona, pallio comptus candido, sacerdotali decoratus indumento; uoce quoque imperiosa dicit ei: »uade, inquit, et dic fratribus, ut caput nostrum, de quo quidam ambigunt , per agros et regionem istam deferant, compita uel plateas circumeant, quia reuera Deus eis propitiabitur, si nostri ex hoc nunc festinius reminiscentur.« Contempsit homo, quoniam arbitrabatur de somnio. Die altera ualentinus eadem uisus est replicare uerba. Nec tunc monachus acquieuit, sed adhuc taciturnus exspectauit. Nocte subsequenti dum fratres pene matutinas consummarent  orationes, increpatiuus adfuit ualentinus, et uoce, que a multis audiri potuit, monachum desidiosum ita redarguit: »Usquequo dissimulas? usquequo pigritaris? nonne uides quante terre isti imminent clades? uade, loquere: iam noli tardare. Sin autem . . .« Audierunt aliqui homines loquentem, et strepitum, sed tamen non intellexere uerbum. Adest, cui erat imperatum, euocatus, minis ualentini terribiliter excitus, enarrat primam et secundam uisionem, suamque redarguit negligentiam.

6. Postquam is de tertia collocutione locutus est, crediderunt ei, quoniam audierunt uocem increpantis. Statim omnes accelerant moras, exornant  B. ualentini capsulam, ut portari debeat; coaptant illi, uenerando subdunt colla gestatorio, quia id presumebant de Domino. Confluunt accole cateruatim, fundunt preces et lacrymas, aliquatenus castigati, agunt processionem, per beati suffragia ualentini expetunt et exspectant pietate sua liberationem. Peragunt litanias, et Christianas in circuitu deducunt choreas. Feretrum illud sanctissimum, nobile illud propitiatorium, quod uehebatur, continebat; in quo post Deum singulariter confidebant. Mira res! Agmen inimicum hominibus, et satis inimicum, mulotes illi, ac si ualentini sensissent increpationem, ex tunc indemnes conglobati, ad Sequane fluuium properabant, uel ultronei, uel ualentini iussu coacti, alueum fluminis inextricabilem  ingrediebantur, et mergebantur, et uastis gurgitibus intercepti, suffocabantur. Omnipotens etenim, ad ostendendam cari sui uirtutem, illum exterminatorem cuneum exterminabat, et ualentini sui nomen per hoc propagabat.

7. Mirabantur et obstupescebant piscatores inconsuetam prouidentiam retibus suis retinentes. Sic paucis diebus mulotes illi altis hiatibus absorpti sunt, et de eorum absentatione omnes indigene gauisi sunt. Nam nondum ille malus exercitus usque ad internecionem totum triturauerat, quoniam ualentini oratio luem illam anticipauerat. Messuerunt igitur quod residuum inuenerunt, plus de tam presenti miraculo hilarati quam de precedenti damno fere contristati, siquidem secum habebant  fidelem patronum, exauditorem promptum, adiutorem efficacissimum, cui se commiserant, dominum suum ualentinum. Confidebant etiam, quia de omnibus aliis angustiis per B. ualentinum liberaret eos Dominus, quoniam promittebant se illum posthac habituros honorificentius. Diuulgatum est istud circumcirca miraculum, et iam in ore omnium frequentari, beatissimum audire ualentinum. Apparatum igitur extemplo preordinant uenustiorem in quo requiesceret uel circumferretur et capsulam deargentant suis munificis largitionibus.



CAPUT II. Ope S. ualentini incendia exstincta. Pestis et siccitas sublata.

 8. Ad ignes autem nociuos sopiendos experta fuit in huiusmodi uirtus sepe nominandi martyris. Officine famulorum ample et porrecte monachorum officinis erant contermine et contigue, ita ut uix angustum spatiolum a se ipsis dirimeret utrasque. Ignis incaute subcineratus incanduit, et totam domum illarum fabricarum illico corripuit. Flammis crepitantibus furebat incendium, et grauiter minabatur domibus monachorum, quod etiam esset ipsius ecclesie detrimentum. uentus tectis monachilibus erat contrarius et prosilientes scintille et flamme inuehebantur in Dei seruorum edibus. Monachi matutinos psallebant, sed ignis necessitate cogente, psallentium illud interruperunt, quia quod imminebat periculum formidabant. Iam uero totam spem  euadendi amiserant, cum quidam eorum ferculum ualentini aduehunt, et pene flammis ingerunt incendiisque furentibus opponunt. Deseruerunt autem thecam illam inter domos propinquiores et discesserunt, quia uim et calorem ignis exciti ferre non potuerunt. Eodem momento uentus ille desipuit, et uentus ei contrarius sufflare cepit, ita et ignis in seipsum retortus extabuit et defecit. uideres cuiusdam domus tignum altera parte combustum, altera manere illesum. Ad tam presentis miraculi prebendum testimonium gaudebant omnes, quis enim inde non gauderet? Deum et B. ualentinum alta uoce collaudantes? Quanto enim erat martyr ille in miraculis copiosior tanto erat eis populisque finitimis gloriosior.

 9. Iterum contigit quatenus temporibus nocturnis furtiuus ignis escam in domo sibi preparatam inuenerit et corripuerit; nec iam clandestinus domus fastigia transiliuit, sed tetris uaporibus, quidquid ligneum erat, consumendo inuasit. uis uaporantis incendii sidera reuerberabat, et densarum fauillarum globus ipsi ecclesie periculum intentabat; nam et uentus contrarius scintillas in ipsam ecclesiam retorquebat. Allate S. ualentini reliquie, et uentus confestim tanquam erubuit, et ignis a furore suo desciuit, et omnis feruor immanissimus illico siluit.

10. Sancti martyris ualentini uirtutem in aliis etiam expertam habemus miraculis. Nam et immoderatam hominum mortalitatem sepe mansuetauit, et quanti sit apud Deum meriti, manifestis indiciis  insinuauit. Ut uero de multis pauca reducamus ad memoriam, adhuc aliquid addam, quatenus et in his glorificetur Deus, beatus quoque magnificetur ualentinus. Modernis temporibus mortalitas horribilis cuiusdam uille, que Durclerus uidetur, hominibus incubuit, que sic mortalibus illis grauis lues irrepsit ut quotidie uel decem uel ad minus septem uel sex efferrentur cadauera, uix a superstitibus tumulanda. Qui enim aliquando sani putabantur, ueloci morbo afflicti, appetebant et subsequebantur quos heri uel perendie humandos extulerant. Sic erat in illa clade ut quicunque parum quid doleret, nichil nisi mortem intempestiuam exspectaret. Desierant aliquatenus consuetas exsequias celebrare, quia uel omnis uel unus quilibet sibi timebat in commune. Lacrymas  quoque, quas residui solent immolare sepultis, quas a caris suis humanitatis extorquet affectus, ordine preposterato, ex se impendebant uiuis, quia iam securi de mortuis; et tanquam eorum exsiccatis lamentis, postquam aliquis suorum morbo percellebatur, ipsi diminueret, mox migraturo duntaxat plorabatur. Luctum suum et lamentationes gens tremula, gens anxia conuertunt ad Dominum, et supplicant sibi beatum afferri ualentinum; erat enim et est locus ille fratrum Gemmeticensium. Quid longius morer? Fertur illuc illud ad amplectendum propitiatorium, et sancti Dei sentiunt adiutorium. Qui enim egrotabant, Deo gratias, confestim conualuere, nec postea nisi naturali  morte et diuturniori infirmitate aliqui migrauerunt. Letatur et exsultat plebs illa, quia aufugerat pestis iniqua; gratias agunt Deo, seque corde tenus beatissimo commendant ualentino.

11. Quia semel de mortalitatis effugio per diuum ualentinum fecimus mentionem, quoniam huic rei interfuimus, aliam per ualentinum hominibus impensam referamus consolationem. In loco, qui dicitur Blinguitutum, mortalitas cepit deseuire, et potestatem illam profligare. Mittitur Gemmeticum; rogat populus, et colonie illius maiores, illuc sanctissimum debere dirigi ualentinum, ut pote uico illi satis conterminum. ualentinus illuc dirigitur et quantum apud Deum ualeret confestim ostenditur. Sedata lues tepuit, diuus quoque ualentinus ad sua  rediit magna cum alacritate et ingenti processione cui et nos interesse promeruimus. Quia in nullo inefficax ualentinus inuenitur, die tertia subsequuntur illum terre illius habitatores, gratia agentes, et quod cessauit pestis illa, nuntiantes Adiiciunt etiam: Qui in lectulis decubabant, et uelut in exstasi, dum nobiscum essetis, extabuerant, ecce per diuum nostrum ualentinum conualuerunt.

12. Unum aliquid, licet multa supersint, scripto adiiciendum autumo, quod nullatenus deputari possit, nisi miraculo. Herbe marcuerant, segetes exalbuerant, quoniam terram intempesta siccitas siccauerat; omnis ager puluerulentus sterilitatem minabatur, et omnis homo timoratus conquerebatur.  Indicunt Gemmeticenses processionem, ad quam populorum conspiceres deuotionem, nec remanere potuit ualentinus processionem necessariarium  comes opportunus, et idcirco irremotus; per illum siquidem spem omnes habebant in Domino. In honore S. Philiberti quedam est ecclesia, aliquanto interstitio a Gemmetico semota, tamen orantibus idonea: illuc pedem dirigunt, et ad oratorium perueniunt. Sol in nimio feruore suo coruscabat, et nubilum nullum polus ostendebat; imo serenus erat. Ibant interim monachi per B. ualentinum suum collegam, ad Deum conquesturi et pluuias impetraturi; neque super hoc diffidebant. Quis enim diffideret qui ualentinum propter se intercessorem statueret? Intrauerunt ecclesiam, et  sacrificare accelerabant , celum ex se nubeculis obfuscari cepit et modicum, et iterum modicum intonuit, statim pluuia copiosa distillare cepit. Missa celebrata chorus ille monachorum sedit, exspectans si forte pluuia cessabit; non enim poterant ad monasterium redire, nimia disturbati imbrium distillatione. Ea re nudus er modicum quid exalbuit, et nubium densitas latices suos sustinuit, et tempus illis fratribus redeundi opportunitatem permisit. Reuertebantur, et pluuias imminentes reuerebantur; nec tamen a pluuiarum elapsu fatigabantur, uidelicet que magis stupeas, pluuie a dextra et a leua ipsis uidentibus cadebant,  nec tamen processionem offendebant. Reuersi sunt ad monasterium, et a pluuia pro qua supplicauerant exhilarati, et a pluuia illa in nullo lesi.



CAPUT III. uarii egri, implorato S. ualentini patrocinio, sanati.

13. Impium est silere de ualentino, pium est autem, sicut coactus fuerit, de ualentino loqui. Taciturnitatis impie et ingratitudinis redarguendi sunt, et precipue sui [sunt] qui uident hec et alia, et silent, qui contegunt ualentini gloriam quam decet amplificare, qui offuscant quem decet publice commendare. Corrigant igitur culpam suam et loquantur, adiiciant scriptis scripta, quia summus Opifex  non cessat adiicere miraculis miracula. Modo ad pluuiam iterum postulandam fratres cum ualentino suo exierant et redibant. Abbatis agaso, quem magistrum equorum intelligimus, iam diu uidendi usum amiserat, et iam super hoc in desperationem exciderat. uident propinqui sui capsam ualentini presentem, et cucurrerunt, ut adducerent ingemiscentem; quem tenentes manibus generosum quid intonuerunt auribus, et sistunt eum coram ualentini occursibus. Substitit parumper processio, quoniam suo condolebant mancipio, circumdant famuli collum ligno ad candelam faciendam, et adiungunt ad illud sancti mausoleum. Capsam tangit, et tenerrime deosculatur, et pro infirmitate sua singultuosus deprecatur. Subiungebant qui aderant  suas preces eius precibus, et nullatenus uacabant a supplicationibus. uouet et immolat pro se ipso Ranulphus , utpote pro se ipso gemebundus. Paruo dierum interuallo postquam de se ipso satisfecit ualentino, utrumque ex integro recuperauit sensum, quia sibi separauerat ualentinum.

14. Hec quidem pauca sunt, quia plura et ampliora supersunt. Nepos eiusdem agasonis etate iuuenis, nec multo post ualetudine graui detentus, in lecto decubuit, et uehementer egrotauit; egrotauit, inquam, quoniam et uisum et auditum amisit, insuper et amentie passionem incurrit. Parentes adolescentuli dolebant, et corde et uoce pro nesciente ualentinum inuocabant. Per parentum inuocationem  uisus ei redditus est, seu auditus aliquatenus obstupefactus est. Amentia quoque parum quid siluerat, sed adhuc omnimodis egrotabat. Per manus ad ualentinum adducitur, et pro eo ingemiscitur. Subiiciunt eum sancti feretro, et quid agere debeat, illi plus indicitur signo, quam uerbo, aures siquidem eius oppilate claudebantur. Parumper obdormiuit, et totus illico sanus surrexit.

15. Mulier quedam tempore meridiano ad suas segetes uisendas exiuit, sed nescio quid uidit, quoniam dementiam incurrit. Tenta est gratis a suis et alligata uinculis, quoniam aliter nequaquam poterat cohiberi. Adducta est uincta Gemmeticum, ubi non nesciebant dominum cum Deo perennare ualentinum.  Adducta est, inquam, et uesano spiritu sauciata, in ecclesiam illam immunda femina inducta est. Pro sua uero immunditia de cenobio illam emiserunt, et extra in atrio locauerunt; lotum est illud sancti domicilium, et insane prebuere loturam ad sorbendum. Sorbuit et extemplo conualuit; et post gratiarum actiones ad proprios lares incolumis repedauit.

16. Quoniam de in amentiam uersis et per beatum illum curatis quelibet paruula facta est mentio, aliud haud ei dissimile occurrit animo, quod nec preterire uel dissimulare non audemus, ne forte frustremur eiusdem protectoris patrocinio. Quedam annis [anus] illa, de qua dictum est superius, iunior, amens casu accidente effecta est, et ultra modum efferata est, uel pro amicorum inopia, uel pro graui  nimis iniuria, uel pro uicinorum incuria passim uagabatur, et a nemine compescebatur. Idcirco semper inualescebat furor, quoniam agitabatur uagabunda per compita et per agros, quidam subsequebantur eam illudentes, et super eius stultitia plerumque ridentes. Talis est enim inscitia secularis, et leuitas puerilis, ut inde persepe rideant unde dolere debuerant. Erat iam horrori et timori omnibus timentibus ut malum aliquod singularis hominum inimicus per ipsam ipsis machinaretur, et nox erat nocte et die, quoniam talium insensatorum abdicatur dormire. B. ualentini festiuus dies aduenerat, et populus aliquantulus confluxerant, adducunt eam, dum missas celebrant, ante sanctum, et dum adhuc celebrarentur, pristinum dementata illa recuperauit  sensum. Egerunt Deo gratias, et B. ualentino uoluntaria immolauere preconia.

17. Agamus et nos ualentino laudes, qui omnibus Christianis et specialiter Gemmeticensibus semper presto est promptus exauditor. Quod miracula miraculis noua ueteribus proponimus nemo causetur, quoniam non ignorantur. Tempora temporibus anticipamus, dum et a narrantibus, sed modeste ingerentibus, anticipamur. Quidam precentor in Gemmeticensi ecclesia, Hugo nomine, graui corporis in infirmorum domo deprimebatur infirmitate; ualentini solemnitas aderat et de uespertina synaxi fratres Hugoni suggerebant: »Non poteris, inquiunt, ad ecclesiam pergere, quocirca te oportet hic seorsim uesperas celebrare. Hic tecum remanebimus, et prout  poterimus, solemnizabimus; infirmus enim a nudiustertius multis anxiaris passionibus.---Absit, inquit, ut hic audiam, quia, ut illuc, quod est caput ualentini domini mei, uadam, me ipsum cogam!« Ibat ut audiret, ibat ut capsam deoscularetur, ibat ut oraret et rediret; non ad usque monasterium peruenit, quia pro deuotione sua ei sanitas obuiauit, et ut laudibus peractis sanus rediret et ut gustaret famelicus obtinuit, appetitum siquidem comedendi retroactis diebus amiserat quem curatus recuperauerat. Ad matutinos quoque choro fratrum interfuit, et ac si nichil passus fuisset tota nocte, sequenti quoque die precentoris officium expleuit. Hoc ex ipsius ore hausimus, fratribus aliis, qui cum eo illud  attestati sunt, audientibus.

18. Frater alius, Turaldus nomine, etatis aliquantulum prouecte, sacerdotalis dignitatis et ipse, in sinistra mamilla grauiter patiebatur, multisque diebus affectus affligebatur. uix tamen stare poterat, uix poterat anhelare, quia corpus et lectus ei uersabatur in infirmitate. Tempus adfuit, quo ualentini solemnitatem celebrari oportuit. Turaldus, qui sui ipsius compos non erat, quoniam dominabatur ei infirmitas, ut ad ecclesiam properaret, secum deliberauit, sed per se non potuit, donec infirmario accito, super eum incubuit, et sic ad ecclesiam tremulo gressu maturauit. Spem enim habebat in S. ualentino, nec ab ipsius uolebat defraudari festo. Subiacuit feretro, et post septem psalmorum expletionem  ac litaniarum consummationem ad capsam deosculandam erigitur, sed quia statura pusillus erat, ipsam minime deosculatur. Strepitum dedit illa tamen quam maximum, ita ut famulus ille, qui longiuscule abscesserat, tinnitum illum audierit, et expauit monachus, quod aliquod infortunium capse accidisset ueritus est; sed postquam omnia solerter perspexit et aliter esse perpendit, factus securior, in seipsum reuersus, et sanus factus est. Alluserat enim sibi ualentinus exsultationis signo strependo, non loquendo.

19. Tempora mihi deficient, uel ego temporibus, si recapitulare singula presumo, que per B. ualentinum operari disposuit Dominus. Multis autem pretermissis, saltem ad pauca succingamur. Frater  quidam Ursio magne opinionis homo, et prior ecclesie Gemmeticensis erat, qui et honestate uite et litterarum peritia affatim perlucebat. Sed sicut imperium imperatorem, regnum regem, principatus principem nequaquam defendit a morte, ita honor et littera neminem tuetur ab infirmitate; possumus tamen differre et exinde quodlibet emolumentum habere, sed tandem non omnino possumus aufugere. Passus est itaque prior, quem non satis munierat uel littera uel honor. Iacebat pene per duodecim dies impastus, quoniam priuatus ab eo abscesserat appetitus. Imbecillis membris omnibus tabescebat et per momenta singula deficiebat. In mente ei uenit ualentini pia recordatio, quia nec erat negligendum etiam insipido de tanti patroni patrocinio. Rogat  famulum, ut se ad thecam beati uiri ducendo uel baiulando susteatet, quia per se pedes ire non ualeret. Discalceatus erat caligis monachilibus, quoniam uehementer imperitabat ei morbus, toto corpore sustentatus, adductus est, et capsam alte sublatam subingressus est. Orauit, uouit, plorauit, sanusque effectus sine sustentante, quo uoluit, reuersus est. Nemini siquidem ualentinus est inexaudibilis, qui eum tetigerit unguento pietatis, adest desolato, adest afflicto, adest quibuslibet miseris.

20. Humores mali hominibus aliquoties dominantur, per quorum immoderantiam uapores ignitos patiuntur. Procedit autem hec passio uel ex inordinato  phlegmatis uel sanguinis uitio, multoties uero prouenit occulto Dei iudicio. Est autem huiusmodi, ut calor ille igneus uix possit exstingui, nisi uel usque in mortem, uel plerumque per misericordiam inuocati Dei. Aufert autem illa passionalis infirmitas somnum patientibus, quoniam semper stridentes dentibus, duntaxat ululant. Est autem morbus ille furoris assimilis, quia caro marcida putet, fumat et deficit. Huiusmodi duo patientes, alter homo, mulier altera, beato astiterunt ualentino, horrendum uociferantes, et tamen auxilium eius efflagitantes. De sua paupertate obtulerunt alter pedem cereum, alter manum, quia et in his auxiliabantur membris: et sani facti uterque ad propria remeauit incolumis. In nullo siquidem ualentinus  impotens est, nisi si quis ei ingratus et inconueniens est.

21. uere mirabilis Deus in sanctis suis, qui et ipse facit mirabilia magna solus; in quo sane uiuit ualentinus, operarius et ipse per eum non otiosus. Non etenim potest otiosus esse quicunque Deo noscitur adherere. Ecce iterum per B. ualentinum, imo ualentinus per Deum cuidam subuenit miselle quam prius Dominus Deus percusserat cecitate. Sancte quippe percussiones omnipotentis Dei multe sunt, et eiusdem sanitates innumere. Est tamen in utroque gratia Dei tam multiformis, ut sit etiam indicibilis. Ipse percutit ut sanet, sanat ut saluet, saluat ut coronet et glorificet. Ipse predictam mulierem orbauit lumine, cui per Dominum ualentinum  decreuerat subuenire. Et credo, ipsa peccauerat, sed occultum Dei iudicium hoc ad laudem suam et ad fidelis sui memoriale futurum esse prouidebat. Scriptum quippe est: Neque hic peccauit, neque parentes eius, sed ut manifestentur opera Dei in illo . In illo fuit autem sic. »Uxor cuiusdam famuli Gemmeticensis, famuli uidelicet monachi eleemosynarii, grauissimam incurrit inualetudinem, ita ut pene omnibus dissoluta membris multo tempore debilis in lectulo quieuerit, imo laborauerit; erat namque languor fortissimus, ita ut uix in ea remanserit halitus. Eadem urgente incommoditate, oculorum lumine priuata est, magneque miserie irremediabiliter addicta est. Processit tempus et tempus, et mulier inopibiliter conquerebatur. In  somnis enim uix quolibet somno potiebatur, uel magis semimortuo suo marcebat orba lumine: qualiscunque sua sanitas, infelix erat, quoniam in lamentis tota subsistebat. Tempus diutinum ita processit, et ipsa ab oculis pene desperauit. Locutus est tamen uir ad coniugem, et ita blandiloque consolatus est lugentem. Iam quoque stillare inceperant oculorum pupille, ut magis desperaretur a salute. »Si, mea, inquit, mulier, te uoueres B. ualentino, cuius dies ista festiua, ut sancti te seruam illius profitearis, ut ei capitale tuum reddas quotannis, credo conualesces, quia apud Omnipotentem adiutor efficacissimus est.« Mulier lugubris, cuius specialiter mentem precordiales corrodebant iniurie, libenter  acquieuit, et preambulum gradu maturato subsequens, ad ecclesiam in die festo cucurrit. uouit, orauit, dormiuit, et mirum in modum applaudentibus populis sine duce domum suam illuminata rediuit, promissumque capitaneum annuatim B. ualentino reddidit, nec immerito, quoniam ualentinum ualens sibi repererat refugium. Luctus ipsius diuturnus diuturnum reuersus est in gaudium, quia fugatis tenebris deinceps habuit lucis oculare subsidium. Fratres pre gaudio flentes ad Dei laudem signa pulsauerunt, et quoddam iubileum cecinerunt canticum, quia super his uirtutibus tacuisse autumabant sacrilegium.

22. Frater alius egrotauit, et pene usque ad ultimum defecit; ab aliis obnixe fratribus amabatur,  quoniam bona conuersatione decorabatur. Quadragesimale tempus adfuit, ipsum tamen carnibus sustentari oportuit. Tandem de morte fratris dubitauerunt, et iuxta christianitatis consuetudinem, infirmorum oleo delibutus est. Ipse tamen in se  utcunque reuersus plus signo quam uerbo famulos exhortatus est, quatenus eum coram beato sisterent ualentino, si forte ipsius adiuuaretur precario. Factum est, et illico ab infirmitate illa curatus sanus egressus est.





uITA SANCTI HUGONIS ROTHOMAGENSIS EPISCOPI  AUCTORE BALDRICO DOLENSI.




INCIPIT PROLOGUS.

 I. BALDRICUS, Dei gratia Britannorum archiepiscopus, URSIONI, uenerabili Gemmeticensium abbati eiusdemque loci reuerende congregationi, obedientiam et benedictionem.

Omnis materies nullius politoris artificio commendata, minoris apud intuentes est pretii. Aurum enim et argentum, ebur et lignum, marmor et omne genus lapidum, nulla decusata sculptura, uel politura, quod esse uidebantur, duntaxat sunt; quibus si accesserit manus politoris, statim ex pretiosis pretiosiora fiunt. Haud dissimiliter quelibet nobilis historia, nisi urbane recitetur, uilescit; nisi disertus eam colorauerit stylus, a nobilitate sua deperit. Cantilenas etiam nisi commendauerit modulatio lectionem quoque nisi uenustauerit sonoritas et  faceta distinctio, ipsa eam deturpat inconcinnitas, et fastidiosa subripit ei uilitas. Euidens est igitur quia tantum in singulis superaddita ualet euphonia, quantum in omnibus nocet negligentia uel imperitia. uos autem, fratres Gemmeticenses, gemma cenobialis, gemma laudabilis, humilitati nostre imperando et obsecrando iniunxistis, quatenus de conuersione et conuersatione D. Hugonis, Rothomagensis  archiepiscopi, uiri pene ab utero matris sanctissimi, aliquid scribam, ex libello qui super hoc ab annis et annis conscriptus est, correctorie censoris oculum adiiciam. Librum autem illum, uel laudare, uel liuidare supersedeo, corrigere uero non presumo, quoniam ad hoc opus et onus nequaquam sufficio. Beatus siquidem Hugo, regale germen eluxit, et ideo regali urbanitate calamoque palatino tanta res deberet presumi. Nam quis ego qui scribam? Quis, inquam, ego, quem nullus color Tullianus associat, qui ad hoc sufficiam? Sed quis ego, qui D. abbati uestro uobisque fratribus nostris et dominis, imo ipsi caritati, non obediam? Totus igitur uester, uobis acquieui, et de gestis domini mei Hugonis, prout potui, paucis absoluam. Forsitan etiam Spiritus  sanctus dispensauit quatenus ego Britannorum archiepiscopus, Northmannorum archiepiscopum, monachus monachum predicem, et ueritate seruata extollam, et de nobili materia parum quid excerpam, Spiritum autem paraclitum mihi cooperatorem et coadiutorem ipse beatissimus Hugo precesque uestre, karissimi fratres, implorent. Amen.



INCIPIT uITA.


 II. Lecturos quod de B. Hugone succincte digessimus, persuasos et obsecratos uolo ne nimis inuectim nobis insurgant, ne simplicitatem nostram uiolent;  qui tanquam presumptiuus noua de ueteribus elicui, et scriptis eorum uelut occlamaui. Scripta illa non diffiteor simplicia, sed tamen scio ueracia. Quod  autem illuc manum nostram applicui, caritas et obedientia cegit. Nec ego in scribendis que Deus per D. Hugonem miraculis operatus est, diutius immoror, cum tamen multa sint; sed sanctitudinem ipsius modumque conuersationis prout potero, explicabo. De miraculis autem libando, quasi dissimulabo que possunt fidelibus et infidelibus esse communia; sicut scriptum est quia se de miraculis iactantibus, Nescio uos, dicturus Dominus. Enimuero Hugo infantiam et adolescentiam, insuper et etatem suam reliquam, ita sanctificauit, ut quoad uixit longum martyrium duxerit, inter spinas rosa formosa floruerit, eleemosynis et ieiuniis, lacrymisque suis roscidus, tanquam suo sanguine purpuratus rubuerit, et nichil quod religiositati competeret, neglexerit. Nam  iuxta sui Iesu condictum, crucem suam baiulauit, quousque crucifixus, ad Iesum crucifixum migrauit.

III. Quibus autem parentibus Hugonis genealogia processerit, illis difficillimum est ignorare qui regum Francorum prosapiam successiuam  curauerunt legere. Inter siquidem regum illorum nobilissimam computationem, quidam nobilium nobilissimus emersit, Galliarum et Italie imperator, Carolus Magnus, Pipini patricii filius, bellis inuictissimus, et tamen incessanter bellicosus. Istius Caroli Magni exercitus quemdam Baioarie ducem, nomine Tassilonem, in quodam conflictu deuicit et cepit, et captum in Franciam, imperatori presentauit, quia non sine damno et labore graui de eo tandem triumphauit. Quem rex exsilio damnatum, ut tamen ei uitam  concederet, monachum in Gemmetico monasterio fieri permisit; qui locus, et tunc, et multo post, magna rerum copiositate et ordinis rigore effloruit. Anstrudem uero, Tassilonis filiam, thalamis suis imperator asciuit, et exinde filium genuit, quem Hugonem uocari uoluit. Anstrudis autem predictum liberum suum tenerrime dilexit, et suis uberibus educauit, quousque iam in anno quarto regis Caroli eum delegauit in palatio alendum, et ut filium imperatoris ibidem salutandum et honorandum, super quem paterno spiritu exhilaratus dominus imperator, multum exsultauit, et infantulum custodie fideli commendauit. Puer autem prouehebatur etate, et apud palatinos magna proficiebat gratia.

 Iu. Tempus adfuit quo puer regii germinis litteris imbuendus destinari debuit. Mandatum est de eo, qui curam super hoc impenderet, magistro. Adiunctus est itaque Hugo cetaneo exercitui, quatenus libentius uacaret scholis; ut mos est artis litteratorie, prima uidet elementa, que illi presentabantur in membranula. Nondum quinquennis erat, et iam in isto tirocinio desudabat. Exercitium autem illud ultra collegas suos haurire uidebatur: et in eius pectusculo tanquam in molli cera, formabatur quidquid inuehebatur. Erat siquidem animus eius mire capacitatis, et tenacis uiuacitatis, et ultra tempus infantile, industrie sagacitatis: non tamen sine magistri ipsius admiratione, qui iam aliquid magnum auspicari cogebatur de Hugone.  Iam quoque Spiritus sanctus aliquid presignabat in puerulo, quod olim Galliarum profuturum esset omni populo. Transcendebat siquidem etatulam puerilem, et anticipabat magistri solliciti curiositatem. Nec tantum erat in litterarum perceptione laudabilis, sed iam aliquatenus facundus erat in colloquiis. Redimebat aliquando magistrum suum promissis et quibusdam hortationibus, quatenus insisteret magis sedulus super eum, studiis scholaribus. Iam enim uidebatur agere septennium, et tamen ultra septennis agebat tirocinium.

u. Audiuit rex huiuscemodi de filio  eumque ad se deductum complexatur et deosculatur, et de tam tenelli infantuli  sagacibus responsis admiratur, etiam quod magnum quid in filioli pectusculo latitaret. Preter enim perceptionem doctrine, uenustabat eum quedam honestas uite. Neque siquidem iocis puerilibus assidebat, neque spectaculis regalibus inhiabat; sed pedetentim ad prouectiora maturabat. Imperator de filii sui gauisus indole, ad ecclesiam beatissimi Dionysii eum direxit, quatenus ibi inter seruos Dei educaretur et doceretur; prospiciebat siquidem rex filio suo utile ut ibi nutriretur ubi nulla mali thecna macularetur. Susceptus est in scholis, et accurate alebatur filius regis. Tanto autem uidebatur capacioris ingenii, quanto et altioris erat sanguinis. Nec propter regalem celsitudinem dedignabatur disciplinam, sed deditus schole, subditus erat et ferule.  Diligebat quippe uirgam, quo facilius assequeretur disciplinam. Nam nullo mens eius instabatur supercilio pro eo quod erat oriundus germine regio. Putares illum inter conscholares unum de inferioribus, quia nullatenus extollebatur pro sublimibus utriusque parentele discursibus. Magistros et condiscipulos sepenumero matutinus preueniebat, ut plane daretur intelligi in tam studiosi discipuli nouitate discipulatus nouitas. Nam quidquid audiebat pectore sitibundo ultra humanum ingenium sibi rapiebat; et de paucis multa coniiciebat. Erubescebat enim non mediocriter, si unquam otiosus inueniretur. Mirabantur enim magistri, mirabantur omnes, quoniam nec admirari non poterant quid talis et tanta litterarum abyssus portendebat. Ipse siquidem magistros  suos precibus per se redimebat, uel quouis pretio conducebat, seu etiam compellebat quo lectionibus instarent, ipsumque famelicum quoquomodo satiarent. Erat igitur de eo multus et frequentissimus sermo; interim ad annos quindenos Hugo pubescebat et prouehebatur; et Ciceronis uarronisque libris decursis, iam in aliis cogitationibus uersabatur in eius pectore, quam olim conceperat, Dei dilectio, et ex [f. add. tunc] instabat istius conceptionis parturitio. Nolebat amplius occupari garrulitatis sophismatibus, sed de cetero uacare deliberabat diuinis occupationibus.

uI. Subintrauit autem eius animum huiusmodi cogitatio, quatenus ad apostolorum limina properaret,  ipsorum fulciendus patrocinio; dignum siquidem autumabat tantis doctoribus prius suum propalare desiderium, quos principes nouerat apostolorum omnium. Decernebat etiam sibi magistrum ascribendum, Petri, imo Dei specialem uicarium. Arbitrabatur etenim uoti sui promereri quodlibet incrementum per ipsos senatores qui totius apostolatus obtinuerant principatum. Accepta igitur a magistro suo ad palatium redeundi licentia , uenit ad patrem ut ei confiteretur uoluntatem. Alacri uultu susceptus est, et cum clericis palatinis aliquantulum conuersatus est. Die quadam, ad missas clerici sustinebant imperatorem, et interim, ut assolet, de quibusdam diuinis ambiguam habuere confabulationem. Dixit  unusquisque quod sentiebat; nec tamen quilibet ad sententie medullam pertingebat. Audiebat Hugo uniuscuiusque taciturnus sensum; nec redarguebat istum uel illum. Elationem uitabat, dum, nondum rogatus, silebat. Tandem ad illum peruentum est, et ab illo responsum quesitum est. Pendebant ab ore sermocinantis, et admirabantur prudentiam exponentis. Non uidebatur enim loqui ore hominis, sed loquebatur tanquam plenus Spiritu Dei. Placuit igitur omnibus, nec defuit qui de filii prudentia patri nuntiaret, super que in immensum gauisus est. Ex tunc Carolus Magnus cepit eum habere cariorem eique maiorem a suis lateralibus impendi decernebat honorem. Ex tunc uocabat eum familiarius; et si grande quid emergebat, audiebat eum  attentius. Dedit ei tunc imperator in duabus abbatiis omnia sua regalia, Resbacensem uidelicet locum, et Crucem S. Audeni, uillas uidelicet perpulchras, et ad eius redditum opportunas. Cognouit etiam quod Romam proficisci disponebat, quod statim ei concessit; et euectiones que regis filium decerent dapsiliter preparauit. Scripsit etiam Leoni pape uenerabili, quatenus Hugonem susciperet prout competebat filium imperatoris. Erat siquidem ei carissimus et omni acceptioue dignus. Si quid etiam Hugo a papa postularet, mandabat rex quatenus ei indifficulter impertiret; diligeret ipsum paterno affectu, et in omne bonum confirmaret eum caritatis affectu.

 uII. Iam uero qualem se conuiatoribus suis exhibuerit, quam iucundum, quam dapsilem, quam benignum, quam omnibus indigentibus magnificum, quam sobrius in conuiuiis, quam indigus sibi inseruierit, quam affabilis fuerit, quam rarus in uerbositate, quam sedulus in oratione et pernoctatione, non est nostrum edicere, quia non omnia possumus omnes. Ubi quoque Romam uentum est, quam singultuosas lacrymas immolauerit, quanto merore se in auribus Dei et B. Petri affecerit, ipse nouit melius, cui se totum uouebat, bone indolis iuuenculus. Putares illum carne premortuum, tanta soliditate deosculabatur solum. Commendabat se suppliciter omnium sanctorum patrociniis in quorum conuersabatur domiciliis. A Domino papa tandem Hugo  solemniter excipitur, et in omnibus tanquam regis filius honoratur. Alloquitur alter alterum spirituali iucunditate, seque sibi communicant reciproca uicissitudine. Inter alia pie confabulationis colloquia, Hugo domino pape secretum sui pectoris desiderium aperit, et de se clericando delegit. Audit papa iuuenis uoluntatem; et dubitat an ipsius debeat fauere petitionibus. ueretur imperatorem in utroque: timet enim si, rege inconsulto, filium tondeat; identidem ueretur si filii regiam uoluntatem offendat. Ascendit tandem in cor apostolici quia melius erat iuueni acquiescere, ubi Deo seruiretur, quam tantam rem negligere, ubi Deus offenderetur. Regem post offensam prouidebat sibi reconciliandum, si duntaxat Deum promereretur propitium. Et adiecit: Rex per  chartas suas nobis mandauit quatenus in omnibus filii sui satisfaciamus uoluntati. De tonsura non expressit; sed qui dicit in omnibus, nichil excepit. Faciamus igitur in quo Deo lucremur. Nos iaciamus fundamentum, Deus dabit incrementum. Et statim admotis forcipibus, arreptam Hugo suam ipse cesariem confestim amputauit, ipsamque singultuosus Domino Deo libauit. uideres astantes pia compunctione collacrymantes, et de Hugone altius presagientes. Factus est itaque Hugo, domini pape filius adoptiuus, cuius se totum bonus adolescens mancipauerat preceptionibus. Promotus itaque clericus, prostrauit se Hugo humillimus domini Leonis pedibus, ut ubicunque de cetero specialiter fulciretur ipsius orationibus. Cincinnos autem capitis sui  B. Petro obtulit, ut per hoc signum totus dicaretur clericatui. Dixit etiam: »Processu dierum, Deo cooperante, me monachum futurum profiteor, in nostra patria, in quodam Dei contubernio, in Gemmeticensi uidelicet monasterio. Tempore opportuno usque leuitam per manum summi pontificis  ordinatus est; et tandem multis sanctorum reliquiis, quas uniceque flagitauerat, honoratus, in Franciam prospero [f. propero] pede regressus est.

uIII. Non tamen silentio supprimendum est quod, dum Roma exiret, per ipsum Dominus Deus operari dignatus est. Neque siquidem ulterius militem suum uolebat absconditum, qui Deum suum iam  predicabat per publice assumptum clericatum. Demoniacus quidam, caute catenatus , multis suorum comitatus, ante sanctissimum Hugonem adducitur, et pro eo instanter supplicatur. Interim se miser ille dilaniabat, horrendumque clamabat; et si quid attigisset, uiolenter discerpebat; erat enim furor immensus. Substitit Hugo sanctissimus, instinctu sancti Spiritus afflatus: nec poterat carere misericordie prerogatiua, in quo Spiritus sancti uiuebat affluentia. Quem uidens demoniosus, confestim tanquam obstupuit, et concitus in terram corruit. Iam enim spiritus malignus commentabatur quod Spiritus sanctus ordiebatur. Rogat Hugo beatissimus episcopos qui aderant, qui eum deducebant,  quatenus benedicant quoniam et presignare debebant. Ipse autem intrepidus ad furiosum accessit, eique lignum sancte crucis supposuit; et in nomine Domini spiritui maligno increpatiuus imperauit quatenus innoxius discederet, neque denuo illum uexare presumeret. Dedit ei etiam ad potandum aquam benedictam; ipse quoque illum manu sua signauit, et perturbatorem serui Dei a non propria sede expulit. Mirati sunt uniuersi, neque post hec de sanctitate Hugonis taceri potuit. Ad confirmationem quoque miraculi, furibundus ille, sui compos effectus, sanus et letus, cum illo sancto collegio proficiscebatur; et in laudes Dei cum aliis, incolumis gratulabatur.

IX. In redeundo sanctus ille nunquam fuit otiosus.  Iugis ei oratio, iuge ieiunium, iuge exercitium psallentium, eleemosyna larga, contemplatio crebra. Et quamuis hec et singula Hugo ante clericatus assecutum tirocinium consueuisset, tamen detonso capite, et ordine suscepto, tanquam immutatus est, quoniam ex tunc in omnibus bonis sedulo spiritus eius contribulatus est. Eo in tempore Carolus Treuiris in palatio suo residebat. Adfuit quispiam qui regi de filii sui aduentu nuntiauit, eique ut quantocius ad se maturaret, mandans. Afficiebatur etenim magno uidendi eum desiderio. Misit quoque illi obuiam magnam domus sue partem: adiuncti ei et plures, de illius mutatione mirantes. Alii dolebant et flebant; alii quibus mens sanior  erat, gaudebant. Erat in regis curia Hugonis frater germanus, Drogo nomine, laudabili et ipse uenustatus conuersatione. Hic fratri festinus obuiauit, eumque deosculatus ulnisque fraternis complexatus, uberrime plorauit: plorauit, inquam, tanquam iam uideret mortuum, quem uidebat clericatum; non quia clericatui derogaret, cum ad idem opus anhelaret: sed fraternus affectus lacrymas extorquebat, singultusque nimios repererat . Plorabat igitur et plorando tabescebat. Ad quos Hugo, et ad fratrem precipue: »Gaudendum est, inquam, de me, tibi, frater, et uobis, quoniam talis est mutatio dextere Excelsi.« uenienti filio pater assurgit, eumque deosculatum sibi consedere fecit: maduerunt oculi regi pro quasi rediuiuo et reduce  filio, hesitque diu in complexati osculo. Delectabatur filio imperator in utroque, precipue tamen in Hugone.

X. Sedentibus eis iuxta patrem ad mensam, allate sunt epistole; alia de Rothomagensis, alia de Metensis Ecclesie infortunio, unaqueque conquerens, et pastorem illius populi migrasse intimans. Dicebant etiam clerus et populus illius et istius Ecclesie: »Rex, concordi supplicatione precantur, ut duos liberos suos pontifices sibi mereantur . Canonice, inquiunt, eos elegimus, tantummodo non desit nobis magni Cesaris assensus.« Litteris recitatis, Augustus interim siluit, donec super hoc accitis multis episcopis et optimatibus  suis, consuluit. Aquisgrani concilium propterea specialiter Carolus celebrauit, in quo super Ecclesiis desolatis consilium quesiuit. Non enim tunc temporis reges inclyti super tali re temere uel precipitanter agebant, sed cum episcopis uirisque religiosis considerate et morose conferebant, Deique uoluntatem humanis intrusionibus semper preferebant. Et littere denuo recitate sunt, et legati sapienter distincte locuti sunt. Cognouit sancta synodus quod huiuscemodi rei dux et preambulus exstiterat Spiritus sanctus: neque siquidem sensus humanus tam opportunam tamque consonam fecisse potuerat electionem. Adducti sunt duo fratres, due oliue, duo magna luminaria, in medio: et de ipsis, prout Spiritus sanctus dictauerat, est institutum.  Rex autem electionem factam et condictum episcoporum nutu suo confirmauit, et Rothomagensibus Hugonem, Metensibus uero Drogonem destinari mandauit. Subdidit etiam Hugoni, qui maior natu erat, abbatias, et omnia regalia que in diecesi illa rex iure hereditario possidebat, sumptibus filii sui et usibus pauperum Christi temporibus suis profutura. Drogoni etiam Metensem cum suis regalibus, eodem tenore, subiugauit prouinciam. Facta est hec synodus Aquisgrani tertio decimo Kalendar. Octobrium, anno ab Incarnatione Domini 702, regnante Magno rege Carolo. Fratres predicti, quibus ultra spem et uoluntatem contigerat, obstupefacti, dubitabant quid potissimum deberent, acquiescere an  reniti: reniti, inobeditioni; acquiescere huiusmodi deputabant uel humane ambitioni. Reniti tamen presumpsissent, nisi ex Deo adiurati coactiue fuissent. Nec quilibet poterat refellere rem, tam secunde progredientem, ex diuina prouidentia processisse. Quoniam igitur die crastina Sabbatum illucescebat, et autumnale ieiunium erat, eos sancta synodus presbyteros ordinauere, et die subsequenti, Dominica uidelicet, episcopos consecrauere. Sciebant equidem dilationem in huiusmodi nociuam. Emisit eos imperator augustus ad sibi predestinatas a Deo sedes, adiungens unicuique legatos idoneos, sumptusque necessarios et ex thesauris regalibus copiosos.

XI. Suscepit Hugonem Rothomagus cum magno tripudio; et obuiauerunt ei omnes cum exsultatione  et gaudio: successit itaque isdem uir uenerandus Hugo in sede Rothomagensis Ecclesie uicesimus tertius a Mallone, primo pontifice eiusdem urbis; porro in regimine cenobii Fontanellensis, a S. Wandregesilo, et a B. Phileberto, in regimine cenobii Gemmeticensis, septimus, et a D. Aichardo, sextus. Mensa sua tante letitie condigna, die illa, prius refocillauit pusillos pauperes, deinde pauit maiores. Nec illa nec aliis diebus mense sue defuit lectio, ne forte loquacitas subreperet in conuiuio. Dein ecclesiis Dei reedificandis cepit insistere; et ecclesiam in honore Iacobi apostoli, a fundo diruptam, decreuit reedificare. Tabernas meretricales, lupanar et prostibulum. et omnem abusum, que publica erant in ciuitate, destrui mandauit, ut liberius  munditie uacaretur et castitati. Mandauit etiam ad se ex tota diecesi sua Dei seruos clericos et monachos, sanctimoniales et uiduas, ut sanctam illorum conuersationem sigillatim dignosceret, et illorum paupertati subueniret, si quid forte deesset. Commendauit etiam se notitie singulorum et orationibus. uocabat certis temporibus Hugo sanctus et disertus plebem suam, et disserens de Scripturarum iucunditate, sepe docebat eam, et ad celeste desiderium eos accendebat. Celebrabat inter episcopos suos concilia, in quibus affluenter et affatim de morali sanctitate disputabat. Nolebat enim ut se quodlibet tempus preteriret quo a diuinis operibus otiosus esset. Nec spero quod aliquis a conciliorum conuentu discesserit donec in euectionum usibus  salutationem et benedictionem illius largifluam perceperit. Quippe nolebat aliquid proprium, sed faciebat omnia sua communia, maxime tamen pauperibus profutura. Nec illud silendum est quod ideo in Hugonis curia copiosa quotidie parabantur conuiuia, quoniam et Ecclesie Rothomagensis dignitas, et regii sanguinis celsitudo illud exposcebat. Que conuiuia pauperibus et superuenientibus communicabat; ipse tamen a mensa copiosa semper uel ieiunus uel esuriens surgebat. Mense sue lectionis condimentum non deerat, quoniam suus homo interior ex hac maxime delectabatur et uiuebat. Accidit igitur ut quadam die lector in principio lectionis huiusmodi exordium dederit: ue uobis  diuitibus, qui habetis consolationem uestram, quoniam facilius est camelum transire per foramen acus, quam diuitem intrare in regna celorum, statimque subiunxit: Beati pauperes spiritu, quoniam uestrum est regnum Dei. Et iterum: Beati qui nunc esuritis, quia saturabimini. Que lectio uiro Dei incussit formidinem, ut se uir Dei specialiter increpatum intellexerit, quatenus a Septuagesima usque in Ramis Palmarum, cum fratribus Gemmeticensibus habitaret, silentio, ieiuniis et orationibus uigilaret. Adhuc indutus clericum, iam uiuebat monachum .

XII. Deinde, paucis euolutis diebus, mortuo patre, diuersarum regionum conuocato populo, indignum se esse episcopum, pre humilitate reputans, et  proclamans, postquam per uiginti sex annos, Rothomagensem rexerat Ecclesiam, licentia a populo suo accepta, Gemmeticum migrauit: et ibi factus monachus archiepiscopalem exuit dignitatem. Ubi fere decennio in hoc carnis uixit exterminio, et germen regale seipsum deposuerat in totius utilitatis  sterquilinio. Die quadam, matutinorum expleta solemnitate, beatus ille peculiares ex more celebrans orationes, remansit in ecclesia, lacrymis rigans pauimentum, precibus pulsans celum; nudus pedes marmoris et hiemis despiciebat algores. Totus in celo, nichil de terreno curabat incommodo. Febres igitur Hugonem aggresse sunt; que illi mortem contiguam nuntiauerunt. Febribus igitur quatiebatur: sed quoniam ab itinere patrum aliquantulum cercebatur adhuc, angustiabatur. Desiderabat enim cum Apostolo, dissolui et esse cum Christo. Accersiri tamen ad se mandauit abbatem, et fratres Gemmeticenses: uocauit etiam successorem suum, archiepiscopum Rothomagensem; quibus sui corporis dissolutionem predixit, seque ipsorum orationibus commendauit.  Munitus autem corporis et sanguinis Dominici perceptione, sed primum delibutus olei sancti liquore et aliis Christiane religionis insignibus, Deo spiritum reddidit: corpusculum quoque, sanctis operibus profligatum, pallida monachorum turba aromatibus condiuit. Migrauit autem sepe nominandus Hugo pridie Idus Aprilis, in confessione uere fidei et in consummatione uere religionis. Totus uero B. Hugonis conuersationis et agonis cursus quedam fuit Deo acceptabilis militia, que mox in ipsa rutilare cepit pueritia. Fuit autem copiosus in eleemosynis, in predicatione discretus et subtilis, amator paupertatis, continui conseruator ieiunii, alumnus, et uas honestum sobrietatis, contemptor  totius carnalitatis. Obedientiam et humilitatem, duas uidelicet sorores egregias, sibi conglutinatas preelegit et peculiauit: et inter monachos Gemmeticos monachus mansuetissimus habitauit et dormiuit. Multorum autem miraculorum patrator enituit, que tamen semper esse abscondita uoluit. Nos autem illa stylo celebriori digerenda dimisimus, manumque nostram quieti prospectantes, a tanta falce subtraximus. uixit autem ille beatus annis septuaginta quatuor, semper militans in procinctu, duntaxat ut togam mereretur. Euolauit autem ad locum a Deo sibi destinatum senex plenusque dierum. Senectus est enim uenerabilis, non diuturna, neque numero annorum computata, sed Deo placens et bene disposita. Fecerunt autem ei exsequias celebres  et lugubres, grex flebilis et pupillus Rothomagensis et Gemmeticus, quos omnes paterno educauerat affectu; cum tamen scirent rationabiliter de eo magis gaudendum, quem Deus deorum uocauerat ad celum, cuius regnum et imperium sine fine permanet in secula seculorum. Amen.





BALDRICI ITINERARIUM SIuE EPISTOLA AD FISCANNENSES.


 BALDRICUS, Dolensis archiepiscopus, Fiscannensibus.

1. Mentis raptus in culmine, colonias, quas hospes aliquando transieram, libuit retractare; et per earum singulas cepi delitiari et deambulare. Descendi In hortum pomorum, ut uiderem mala punica . uidebam cedrum altam Libani, Cluniacum, et arridebam; inspiciebam odorem cupressum, Maius-Monasterium, et excultabam: admirabar paradisum opimam, que me inter mala sua granata diu nutrierat, Burgulium, et iucundabar; presertim, quoniam horto illi, ferme sex lustris custos et hortulanus exstiteram. Occasione autem accepta non inhonesta ultroncus minorem migraui ad Britanniam, et precipue, quia roseto nostro, plerumque ut  assolet, adulterina suboriebantur frutela, que, cum euellerem, uel dissimularem, uel non possem, aufugi: quia malui transmigrare, quam uepribus exuendis insistere. Timebam si quidem sub fasce laborioso deficere: et iam inquietus Pictauiensis turbo inchoauerat nequiter efflare. Altius igitur sublatus, et in cathedra pontificali collocatus, ego Guillelmus, olim Burguliensis abbas, et in Dolensi sede pallio archiepiscopali decoratus, Britannorum citeriorum fines cepi deambulare; sed rosas Burguliensibus assimiles illis in campestribus nequaquam potui reperire; seu enim aliquantulum emarcuerant, seu penitus aruerant, seu radicitus exstirpate nulla signa, quod saltem fuerint, proferebant; sed deserta,  inculta, et squalidas salsugines solitudo illa pretendebat. Cum Axa, Caleb filia, super asinum sedens, cepi suspirare , non quia migrationis nostre me penituerit, et ad gazas pristinas reuerti uoluerim; sed quia copiosiorem florum ubertatem quam uidebam, uidere uoluerim. Institi paulisper agris exossandis, oleis plantandis; sed terre maritime barbara mephita deuictus, substiti; et quia incassum laboraueram, uehementer erubui.

II. Rubore confusus, in Angliam ueliuolus remigraui, si forte illuc possem inuenire quod, operibus derelictis, haud dissimile rerum amissarum imagine, me saltem posset recreare. O quantum auri et argenti ibi reperi! quantum ciborum crapulatorum copiositatis! quantum letitie et exsultationis, quam dapsiles fratres, quam facundos, quam iucundos, quam admirandos! Letatus sum, et ad Anglie  comparationem, Britanniam, quam incolere ceperam, autumaui exsilium. Gauisus sum, inquam, quia religionis odore, quo pene illa tota regio flagrabat, exhilaratus sum. Bone Deus! quam olentes rosas, quam albicantia lilia ibi persensi! quam ditium aromatum redolentiam ibi hausi; quam amicis complexibus astrictus, quam non fictis obscurationibus, quatenus cum eorum singulis manerem adiuratus! Non tamen, sicut arbitror, me magnum aliquid, preter peregrinum, estimabant: sed caritate, que in eis redundabat, cogente, cogebar. Paschale siquidem illud responsorium cantabant: »Mane nobiscum, quoniam aduesperascit, et inclinata dies tua iam ad occasum uergit. Dignum est igitur ut amodo in isto Dei requiescas contubernio.«  Excusationes et excusatiunculas forsitan in paucis opposui, et non sine communibus lacrymis reditum maturaui.

III. Northmannia quedam prouincia est terre Brittonum contigua et continua, utpote quas a se quidam fluuiolus Coisnanus duntaxat dirimit et collimitat; hanc intrare et explorare disposui, et intraui: ibi reuera mansiones paradisicas inueni: ibi iam nubium incolas, cenobitarum choreas uidi: ibi a deicolis illis immensa suscipiebar letitia, et ad pausandum compellebar. Explorabam singulorum mores, si forte per industriam transeunti mihi ad horam facti fuissent hilares, an propter persone nostre reuerentiam nobis existerent affabiles, an puro  propter Deum uenerarentur hospites, an ad oculum, an ad caritatis experimentum. Quid dicam? prima die aduentus nostri boni fuerunt, die uero crastina tanto meliorati sunt ut, nisi quos heri uideram uultus agnouissem, non ipsos sed alteros estimarem. Gratias egi: et quoniam Deus septem millia sibi reliquisset, qui non curuassent genua ante Baal , indubitanter recognoui, in gratiarum actione et mentis exsultatione Northmanniam peragrabam; et ad Becci gratissimam cohabitationem accedere oportuit: et ibi reuera totius religiositatis plenitudinem assistricem inueni: quia nullatenus ibi deprehendi poterat, seu fictio, seu adulatio, seu mutatio, sed quedam sincera temperies naturalis honestatis, quo in loco, pro certo, dici posset: Ne quid nimis. Ibi postquam pernoctaueram, ab abbate uenerabili recedendi licentiam  poposci, sed non accepi: nam illud sancti Spiritus et caritatis organum illico respondit: »Pater, et nos legimus, nec obliuioni tradimus, imo ad exemplum duximus: Et cegerunt eum: Mane nobiscum . Certe, tua salua reuerentia, uerba ista fuere pusillanimitatis, non amplitudinis caritatis. Cogendus es igitur, et cogimus te.« Tanquam diuinum responsum, ludicrum illud accepi, et acquieui: et quia Deus apud homines inhabitaret, et in eis loqueretur, recognoui, meamque pusillanimitatem redargui.

u. Demum tandem auulsus a longe, uelut ortum surgentis aurore, Fiscannum de quo multa per peregrinos audieram, uidi; et ipso limpidissimi domicilii uestibulo, fateor, obstupui. Preter enim  edificiorum uenustatorum composituram decentissimam inter parietum lapides, pompis regalibus, condignos in occursum nostrum fratres, parcimonia monachali dediti, prodierunt: paruitatem nostram salutantes, et tanquam caritatiuo pede saltantes, non tanquam ignotum, sed uelut ab ipsis incunabulis familiarem uenerabantur atque domesticum. Mirum in modum, quem tunc usque nec uiderant, nec audierant, me singuli complexabantur, et gratulabantur; senes cum iunioribus properabant, et unusquisque se ultimum aduentare erubescebat. Excusabat se, si quis aduenisset ulterior de sua ultimitate: et omnes applaudebant mihi in commune. uenerabilis abbas prius aduolauerat,  quoniam prior de aduentu nostro audierat; loqueretur pro omnibus, sed singuli pro ipso, et pro se loquebantur. Anticipabat alius alium, ut id ipsum exprimeret, humanitatis affectum. Dulcedo gentis, et plenitudo caritats, ita disponebat: sed nostra gens ferrea tale quid abominaretur, que uere caritatis distillante fauo priuatur. Siquidem beata simplicitas nescit suspicionem: sed suspiciosa proteruitas ignorat simplicitatem. Melior tamen est censura caritatis, quam dispositio humane traditionis. Susceptus sum in claustrum, inuitatus sum in animarum fornacem, purgatoriam, capitulum, sermocinantis mei dependebant ab ore: quidam autem in lacrymas ciebantur, non quia sermo noster aliquid saporis habuerit, sed caritas omnia sperat,  omnia credit, caritas neminem negligit. Quidam nobis seorsim locuti sunt, et super animabus suis suspiriose questi sunt; in omnibus Spiritum sanctum habitatorem inueni: qui  nulli reperti sunt uitiosi. Non enim uitiosus est, qui iam uitii, si quod fuit, reprehensor est.

u. Quedam persona, Adelelmus nomine, litteris liberalibus apprime eruditus, mihi dux et custos deputatus est et minister, qui, quandiu ibi fui, nobis familiariter lateralis adhesit. Hunc de rebus monasterii familiaribus segregatim percunctabar; et ore diserto per singula respondebat. De abbate superstite, utpote de nouiter sublimato, bona multa insinuauit, potiora promisit, et tandem ad eum qui nuper obierat, sermonem suum singultuosus ita diuertit:  »Ecclesia ista, domine, memorandos habuit rectores; sed bone memorie, qui nuper decessit D. abbas Guillelmus, predecessoribus suisque prouincialibus tantum enituit conspectior, quantum ceteris luminaribus sol rutilat eminentior. Iste siquidem, magna litterarum peritia preditus, primus Baiocensis archidiaconus, postea Cadomensis monachus, demum Fiscannensis abbas, reuerenda et cana persona, quondam religionis maiestas, domum istam morum suorum extulit censura, parietibus dilatauit, et quod ei specialiter precipuum fuit, fratrum conuentu ditauit. Multi siquidem nobiles laici et clerici, religionis eius odore prouocati, ad conuersionem exuti sunt, et ultronei monachum induerunt, et sanctis ipsius institutis informati sunt. Ego ipse,  qui uobiscum loquor, in longinquo positus, bonam domni nostri Guillelmi opinionem audiui: qua illectus, per licentiam nostri abbatis  gratia ei adherendi, Fiscannum adii, gratanter susceptus sum, licet homuncio nullius momenti. Omnes nos, quos uides, penes ipse aggregauit, sed plures quam modo sumus, fuimus: quoniam ducem suum, post ipsius transitum; quidam nostrum, pene centum secuti sunt. Domine Pater, coniice et cogita qualis et quanta fuerit mensa, cuius adhuc tales intueris reliquias, Ordinis ipse uigor perstitit; uerbis et exemplis nos instruxit, paterno affectu sibi nos omnes inuiscerauit. Nam, ne ueritatem tacuerim, propter Deum omnibus  omnis fuit; idcirco subsequuntur eum nostre lacryme, propterea comitantur eum suspiria nostra. Quis enim eius reminisci potest siccis oculis? Immolamus tibi, reuerende Pater, nos ipsos, quoniam, ut credimus, ad curiam Dei nostri te patronum premisimus, non amisimus. Quis enim dum noster eras, in lacrymis fuit uberior! In lectulo tuo suspirando, tecum litigabas; in turba nobiscum quietus eras: in angulo ecclesie, uel in grabati solitudine, totus turbatus eras; disceptabas siquidem tecum pro nostris excessibus, et, o pater dulcissime, crucifigebas teipsum immisericorditer, si qui contigissent, pro fratrum reatibus. Cuius enim excessum compatiendo non fecisti tuum? Toties teipsum mactasti, quoties aliquis uel ego miser peccaui; in orationibus frequenter  pernoctabas, Deumque quietissimum gemebundus inquietabas, sine offensa cum eo litigabas, et per amicum litigium, ipsum tibi nobisque, uelut alter Salomon, pacificabas; redimebas cum nobis eleemosynis, quia quod tibi committebat, fideliter erogabas. Cuius enim pauperis necessitas manum tuam sterilem sensit! que Ecclesia non habuit munificentiam? Circuibas angulos et compita leprosorum etiam, cum ipsis familiariter locuturus, manus etiam elephantiosas plerumque deosculaturus: tuguriola subintrabas, ut omnium necessitatibus adesses, ut te miselli cuiuslibet angustia cognouisset: amplitudinem pectoris tui, chare Pater, quis explicet? Melius igitur fecero, si a modo, de te loqui supersedero. Non enim potest enucleari uerbis sanctitas  tue bone conuersationis. Habemus tamen, Deo gratias, unum de tuis, tue dignitatis heredem, nobis abbatem, olim tibi familiarem, uirum satis industrium, D. Rogerium, ministrum, ut speramus, idoneum, magistrum nobis profuturum. Sed mutata sunt ipsa, mutati sunt principes, mutati sunt et mores: humanum est plangere quod amisimus, quoniam de melioratione omnino diffidimus.« His dictis, heros luculentus siluit; sed a lamentis statim non destitit. Mihi etiam maduerunt oculi, quoniam compatiebar enarranti. Colloquium intermisimus, et ad alia procuranda festinauimus.

uI. Inspiciebam templi porrecturam, decoram domus Dei capacitatem, copiosam ornamentorum speciositatem; prediorum etiam enarrabat amplitudinem,  et per singula mirabar. Gratiam tum actitabam, quia Deo, cuius omnia fuerant, ut tot et tanta fideles contulerant pauperum usibus profutura. Ut autem de fratrum conuentu non tacuerim, uidi multos homines unius moris illa in domo, unius animi, unius identitatis, ut ibi iure legeretur: Multitudinis credentium erat cor unum et anima una . Si quempiam interrogares, Quis est ille? tantis eum efferebat laudibus, quatenus ei uix alium comparari posse crederes: non quod mentiretur, quoniam in uno quoque erat, unde merito extolleretur. Sed alius alium sibimet preferebat; et hoc totum de mutua dilectione, et de Regule monachilis institutione procedebat. Litterarum notitia sic redundabant, ut Scripture sancte affluentiam pleniter plures  attigerint, memorie commendauerint: non ob id minus auide alios loquentes audiebant, neque ceteros tanquam minus sciolos aspernabantur; sed humilitatis gratia quoslibet superuenientes complexabantur. uidens illos orationi frequenter deditos, lacrymis sepius irroratos, parcimonie conuenienter intentos, silentio edificationis uerba proferentes, conuentibus monasticis assistentes, et nichil officii sui negligentes. Dei milites cum antiquo serpente pugnabant, ideoque semper in procinctu erant; togam exspectabant, et idcirco indefessi dimicabant. Talis legio, talis exercitus, tale collegium D. abbatem Guillelmum, ut dominum timuerant, ut magistrum audierant, ut patrem dilexerant; et adhuc  omnes pro eo suspirabant.

uII. Illa in ecclesia unum quid erat quod mihi non mediocriter complacuit, quod ad Deum laudandum et excitandum, Dauid canticis suis inseruit: Laudate, inquit, Dominum in chordis et organo , ibi siquidem instrumentum uidi musicum, fistulis eneis compactum, quod follibus excitum fabrilibus suauem reddebat melodiam, et per continuam diapason, et per symphonie sonoritatem, graues, et medias, et acutas uoces uniebat, ut quidam concinnentium chorus putaretur clericorum, in quo pueri, senes, iuuenes, iubilantes conuenirent et continerentur: organa illud uocabant, certisque temporibus excitabant. Non tamen ignoro quia sunt multi qui tale quid in suis non habentes ecclesiis, eos qui  habent, murmurando dilapidant quos nos obloquentes et detrahentes audemus nuncupare: qui quod organa nobis innuant, nesciunt exponere. Hi dederunt obliuioni, quoniam psalterium lyrici composuere pedes. Hi forsitan non legerunt Dauid sanctissimum Saul arrepticii chordarum modulatione furorem mitigasse . Hi pro certo didicerunt quod Eliseus ad seipsum, quem grauiter rex Isrel exacerbauerat, complacandum, suis iusserit: Adducite mihi psaltem: dum uero psaltes caneret, super eum ita mansuetum facta est manus Domini , uidelicet Spiritus sanctus uenit; in iracundam enim animam et maliuolam spiritus sapientie nequibat introire. Intrauit igitur in exhilaratum, per psalterii ministerium. Non igitur aberramus,  si tantorum patrum uestigia, ut possumus, imitamur: non tamen in his Dominum non oblectari ambigimus, sed huiusmodi multa uiscera fiunt ecclesiastica, sicut aurea, uel argentea, uel serica ornamenta, ad laudem Dei et ad sollicitandam hebetudinem corporis humani. Ego siquidem in modulationibus organicis non multum delector, sed per hoc ad intelligendum excitor: quod sicut multimode fistule uarii ponderis et diuerse magnitudinis, in unam uento agitatam conueniunt cantilenam; ita homines in unam debent conuenire sententiam, a Spiritu sancto inspirati, in eamdem conuenire uoluntatem. Porro, si ligna indolata dolando; si lapides impolitos poliendo, ad commodum opus compellimus: quid de hominibus autumas agendmm intelligibilibus?  ut couniantur, dolendi sunt; ut conueniant, bituminandi sunt caritatis glutino, ne dissideant: id totum me docent organa que sistuntur in ecclesia. Nonne et nos organa sumus Spiritus sancti? Denique, qui hec eliminat ab ecclesia, omnem eliminet ab eadem uocalem strepitum, et cum Moyse immotis oret labiis; sustineat, donec ei dicat Dominus: Quid clamas ad me?  Quod si iubilum, quod si uocum sonum cuncordent non refutamus, dicant emuli, dicant reprehensores, dicant qui a seipsis dissident, quid agendum est. Nos absolute dicimus quia bona sunt organa, si intelligamus mystica, si ex eis spiritualem hauserimus harmoniam; harmoniam etenim hanc omnium moderator  insinuauit nobis, cum elementa a seipsis multum dissona simul associauit, et rhythmo consono colligauit. Hoc mihi prestant organa, hoc tympana, hoc cymbala, quod psalterium, quod uoces iubilantium: excepto, cum syllabatim et distincte Scripturas proferimus. Si igitur organa habemus, eis uti ecclesiastica consuetudine promittimus; sin autem, sine sacrilegio eis carere possumus. Audientes organa, interiori uniamur harmonia, et bituminemur dilectione bifaria.

uIII. Porro, in eadem ecclesia uidi rotam, que, nescio qua arte conducta, descendebat et ascendebat, semper rotabat; quod prius uanitatem putaui, donec ab hoc intellectu me ratio auocauit. Intellexi tandem per hec ueteranorum indicia patrum,  quod fortune rota omnium seculorum aduersatrix, nos ad ima plerumque deiicit; iterum blanda deceptrix, ad cacumen altitudinis nos extoliere se promittit, sed tamen in circuitu uergit, ut nos de instabili fortune uertigine caueamus, neque arridentis, et male blandientis rote uolubilitate confidamus. Sapientes illi doctores ueterani nichil inconsultum egerunt. Sed talia faciendo, nos ad intelligentiam inuitauerunt. Sic Moyses insinuauit, cum per enigmata loqueretur, et de pecudibus ruminantibus, et non ruminantibus, manducandis et non manducandis testaretur; idipsum de adipibus, idipsum de renunculis, dum scriberet, significauit . Quidquid eiusmodi fecerint, et facimus, lectio nobis esse potest, si quis  rationis capax est; sollicitamur, in singulis ut prouideamus de periculis. Hec fratres illi sepe uident, et admirantur, et quid opus facto sit, taliter edocentur; nobiscum autem, qui iam desipimus, ista uiluerunt et idcirco detractamus, quoniam intellectuali oculo caremus. Non cuique difficile dicere: Hoc nigrum est, si nescierit discernere, quod hoc candidum est: plus tamen id insipientie presenti deputo, quam imperitie inuentorum imputo. Proiiciam casulam, si nesciero quid sit casula? Quidquid de institutionibus patrum indagationi nostre residuum est, non illico contemnamus, sed, ut scriptum est  igne comburamus.

IX. Abbas Fiscannensis, inter morulas illas, nobiscum frequens protelabat colloquium, in qua confabulatione  mihi satis compertum est illum simpliciter Dei seruum esse, qui de animarum salute frequenter uolebat disputare. Querimonias suas in sinum nostrum expendebat, et de multis conquerebatur et gemebat. Onus graue et grande confitebatur abbatiam; et si posset inculpabiliter, et sine pudore, dimitteret libenter eam. Omne uitiosum perfecto odio oderat; neque tamen zelotypus erat. Quantum experire potui, largus, non prodigus, erat; et in ipsis conuiuiis sobrius. Discedendi licentiam postulaui, et uix impetraui, quoniam, ut adhuc multis secum diebus requiescerem, obnixe precabatur. uictus tamen instantia et improbitate nostra, tandem assensum prebuit: et interim seorsim accito cubiculario nostro, manticam nostram largitate sua  impleuit, et me nesciente, famulo nostro taliter intimauit: »Hec quidem ad presens, pauca sunt, sed si Deus uitam prestiterit, nos emendabimus.« Minister noster, apprehensa pecunia, secreto locuturus ad nos accessit; et pium furtum abbatis auri nostre propalauit. Miratus sum, nec tamen indignatus, sed cur ista fecerit, inquirere cepi. »Istius, ait, monasterii consuetudo est, et a predecessoribus nostris ad nos usque manauit, nec persona quelibet a nobis indonata recedat, quin istius Ecclesie caritatem sentiat. Sensissetis autem, Pater reuerende, largius; sed me disturbat, quod in hac dignitate sum adhuc nouus, et ad comparationem D. abbatis Guillelmi, Patris nostri, idiota et nescius.  Non tamen recedetis ieiunus, quia hiems est, et scriptum est: Si dimisero eos ieiunos in domum suam, deficient in uia . Post mensam recedebam, cum forte in itinere reperi birotam onerariam uictualibus D. abbatis refertam, que ad locum, quo hospitandus eram, sulcabat. Ad dictum, inquam, et ipsum hospitium iam abbas mandauerat, et qui comitatui nostro deseruirent, nepotem suum, suosque ministros comites nobis adiunxerat; nec etiam, quin quedam indumenta mihi contulisset, pretermiserat. Accurate seruitum est nobis, et summo diluculo, uix ab inuicem auulsi sumus, et nos ad Brittanniam nostram repedauimus.

X. Biennio elapso, Fiscannum reuersus sum, nec minori letitia, quam ante susceptus sum. Tunc  etiam discedenti mihi dedit abbas scyphum Mauzerimum, quem tota auiditate suscepi, quoniam et ita suscepturus erat: quia et tornum, et formam, et materiam decentissimam pretendebat, et lapis pretiosus, scilicet chalcedonius, summum coopertorii decorabat; adiecit etiam quedam alia. Neue remitteret manu uacua, Romam ituro, mihi, eodem anno, auream consolationem transmisit; ut sic ostenderet, quod adhuc mei meminerit. Hec uidelicet dixerim, ut largitatem Ecclesie Fiscannensis, et liberalitatem predicauerim, et abbatis meminerim, meque non immemorem accepti beneficii demonstrauerim. Reuersus sum tertio, et, ut mihi uisum est, maiori, quam tunc usque nobis obuiatum est gaudio; et quamuis in prouerbio soleat dici: Pisces et hospites  fetent post tres dies, tertia uice accuratius acceptus sum; tertio accessu, diligentiori studio procuratus sum. Non fatigati sunt Fiscannenses, quin seipsos probauerint alacriores, uultuque iucundiores: testabantur, et iurabant quia quantum ad se, falsum erat prouerbium, quod eis ludendo dixeram, quia nunquam eos mei teduerat, quoniam et reditum frequentiorem nostrum exorabant. Exorauerunt igitur, quatenus ad dedicationem Ecclesie, quam annuam et festiuam agere habebant, recurreram, que et proxima erat, et de tedio nullatenus dubitarem. »Plus etenim, inquiunt, tristamur in nostro abscessu, quam in nostro accessu: simpliciter loquimur, quoniam corde et corde loqui erubescimus.  Non est nostrum loqui aliquid fictitium, quia puritatem nouit Fiscannense collegium. Possessiones nostre, Deo gratias, dilatate sunt, res sanctuarii nobis commissi copiose sunt; et quid contra hospitalitatem murmuraremus, nunquid hilarem datorem non diligit Deus ; et hospitales inuicem esse, sine murmuratione iubemur ? Grande periculum est, si a bono hospitalitatis tepuerimus, quia quod hospitale nostrum sustentet, abundanter Ecclesie nostre suppeditat Deus. Locus noster huc usque neminem nouit creditorem; nouit dare, sed ignorat fenerare.« Petitionibus poscentium acquieui et de reditu nostro pepigi: abbas autem defuit, quia necessitas ineuitabilis eum detinuit; sed ego tot inueni abbates,  pene quot fratres, non quia inordinate se habuerint, sed quia nostro seruitio singuli et omnes studuerunt? Erat ibi quidam Robertus, unus ex prioribus, adhuc imberbis, prolixi tamen temporis, canus animo, ingens capillo, capellanus abbatis, uir amplectende castitatis; qui tanta curiositate ministrabat, et misse celebrande summo mane tanta diligentia preparabat, ut pene quotidie celebrare me cegerit, et ad ecclesiasticas prosecutiones me compulerit.

XI. Ut autem Fiscanni situs, non pretermittam, de loco Fiscannensi paucis absoluam. Locus ille uelut quidam paradisi hortus, in formosa connualle sistitur, inter duas colles, abhinc agriculture, abhinc siluula gratissima circumseptus. Que tante equalitatis esse uidetur ut uel in eadem die orta  putetur, uel a proceritate sua ad equalitatem recisa intelligatur; brachiorum et frondium et ramusculorum cacumina tante sunt densitatis, ut ex obumbratione, et uirore suo, terram et uisum gratificent, solis ardores repellant, pluuiarum ingruentiam sustineant. Arbores a caudicibus aliquantulum eriguntur, non tamen multe proceritatis, sed amene deambulationis. Mare Oceanum Fiscanno proximum est, non enim distat a loco saltem milliario, piscibus abundat, recessus et accessus quotidianos generat, portum habet tranquillum: uallum aqua dulcis aluit et lympida. Fontes habet, et hortis habilis est, nutritque pomiferas arbores. Riuus, qui castellum  preterfluit, gratiosos et utiles habet excursus: castrum nobilissimum, munitissimis ambitum est menibus. A Fiscanno Sequana fluuius naturalis distat quasi quindecim milliariis: piscatura redundat, et Fiscannum preda illa sustentat. Monasterium altis et decentissimis in altum parietibus, et magna ex parte plumbo coopertum est: Porta celi, et Palatium ipsius Dei aula illa dicitur, et celesti Ierusalem assimulatur, auro et argento refulget; sericis honestatur pluuialibus, sanctorum reliquiis, precipue inuocatione sancte Trinitatis, et custodia sanguinis Domini Iesu, humati a Nicodemo, ut testatur B. Ioannes , de membris recollecti gloriatur: solemniter et cateruatim ad ipsam confluunt peregrini, et maxime, quia locus dicatus est  in honore summi Dei. Locum illum complector, diligo, extollo, toto meo conatu ueneror: uos fratres nostri, commilitones mei, abbas, et monachi, nostra de parte saluete, et me, queso, inter amicos et fideles uestros computate. Non tantum diligo uos quia mihi estis duntaxat munifici; sed quia, ut credo, uera religione polletis, et omnibus, pro Christo, adesse satagitis. Diligo uos propter communitatem uestram, commendo me uobis, propter necessitatem meam: augeat Deus desiderium meum, ad uobis satisfaciendum; serenet mihi benignitatem uestram, ad me diligendum; et nos et uos iuuet et excitet ad sibi seruiendum. Amen.





uITA B. ROBERTI DE ARBRISSELLO AUCTORE BALDRICO.







BALDRICI DOLENSIS EPISCOPI CARMINA HISTORICA.



In rotulo Natalis abbatis.

In rotulo multi cum sollicitudine quedam
Dicendi scriem semper metantur ab Adam.
At dum pro primi plasmati crimine plorant,
Sepius incassum subnectere multa laborant.
Sed pro Natali nunc est abbate loquendum.
Ergo quod prosit scriptis fuit adiiciendum.
Cultor Natalis monachorum relligionis
Celi iungatur Christo miserante colonis.
 Hunc Nicole tuis precibus meritisque tuere,
Quem sibi patronum uiuens delegit habere.
Nos pro Natali carmen faceremus anheli,
Si multum carmen posset prodesse fideli.
Sed quia non prosunt odarum garrulitates,
Odarum, queso, seponamus leuitates.
Intenti precibus breuiter loca subtitulate,
Ne calamus uehemens pariat dispendia charte.
Hic fuit Ecclesie dum uixit firma columna.
ergo Hierusalem uiuat mens eius alumna  .


De Natali abbate.

Abbas Natalis has edes amplificarat,
Et nouiter factas Urbanus papa sacrarat,
Cum, Nicole, tum Deus accersiuit alumnum,
Cui dedit eternum solemni funere somnum.
Hic modo Natalis pro carne iacet cineratus,
Cui noceat nullus pro carnis sorde reatus.


Item unde supra.

Abbas Natalis flos abbatum specialis
   Signat quid sit homo factus humus sub humo.
uir capitis cani, meriti uir sanctus opimi,
   Huic uiuens late profuit Ecclesie.
Defunctus uero sacris hanc ossibus ornat,
   Que tanquam nutrix confouet iste lapis
Hic, Nicole, tibi seruus deuotus adhesit,
    Idcirco serui nunc memor esto tui.
Christo commenda quem mundo Christus ademit,
   Huncque patrocinii iure ruere tui.


In rotulo Rainaldi Remensis.

Si quid defunctos posset mea musa iuuare,
Debueram Musam reuera continuare.
Sed pro defunctis potius duo sunt facienda,
Usus que nobis et ius designat agenda.
Nam pro defunctis ius et compassio plorat,
Et pro saluandis animabus proximus orat.
Ergo breuem Musam ponamus pro monimento,
Resque procul nostro sit inutilis a documento.
Flentes Rainaldo Remensi compatiamur,
Orantes autem patriarche subueniamus.
Pro te nostra madent, Pater optime, fletibus ora.
 Oramus pro te, pro nobis, quesumus, ora.
Colligit ultra fas rotularis epistola multa,
Que quasi parcentes nugis transimus inulta.
Et fuit exigue condignum parcere charte.


In rotulo Cenomannensi.

Singultus duplices rotularis pagina profert,
   Primum namque Iohel, denique fleuit Hel.
Abbas alter erat, alter fuit ordine presul,
   Hi Cenomannis sol scilicet exstiterant.
Hos quoque morte pari modico Deus attigit ambos,
   Ut sint translati sidera magna poli.
Amborum pariter nobis exempla refulgent,
   Ambo nunc nostras irradient tenebras
Si uero maculas dedit illis quilibet error,
    Erroris ueniam Cunctipotens det eis.
Interea tantis urbs desolata patronis
   Pro te funde preces, atque memento tui.
Elige quos mauis, tamen elige qui tibi prosint,
   Quorum subiectis proficiat regimen.
Quorum sermo duo tibi testamenta propinet,
   Celebs celicolis uita coaptet eos.
Hec rescripta tibi transmittunt Burguliani,
   Pro te premissis quas decuit precibus.
Te quoque fraterne pietatis uiscera cogant.
   Commendes nostros nosque precando Deo.


Epitaphium super Helum Cenomannensem.

Intempestiuo casu defecit Helus,
   Sol Cenomannorum, pontificumque decus.
Alloquio dulcis, nulli pietate secundus,
    Omnibus exemplar relligionis erat.
Hunc plangit sua plebs et uicine regiones,
   Quem uenerabantur iure patrem patrie.
Hic igitur positum solemni more reuisunt,
   Et coram sancto uota uouent tumulo.


Aliud.

Ora madent, et corda gemunt, et corpora marcent,
   Cum tumulo titulus sculptus in hoc legitur.
Iste refert titulus quia morte grauatus Helus
   Fecit pupillos morte sua populos.
Urbs Cenomannensis fleuit specialiter ipsum,
   Illis pontificem quem dederat Dominus.
Pausat in hoc tumulo sanctus pro corpore presul,
   Presulis obtineat spiritus astra poli.


Epitaphium Simonis Agennensis.

 Presul Agennensis uir canus nomine Simon
   In causis Cicero, moribus ipse Cato.
Ad natale solum rediens, ad Biturigenses,
   Occidit, inque sua subtumulatur humo.
Presulis ossa fouet modo sancta Maria Dolensis,
   Fouerat et puerum terra Dolensis eum.


In rotulo pro archiepiscopo Biturigensi.

Cum uelut examen rotulorum uenerit ad nos,
Mortem non uitam rotulus mihi nuntiat omnis.
Nuntius ergo ferus qui semper nuntiat illud,
Quo semper lacrymis nos impetit atque dolore.
Mortem Remensis rotulus dixit Raginaldi.
Durandi siquidem pallentes uidimus artus,
Cum nos Aruernis Urbanus papa uocasset.
 Nos Cenomannensis rotulus commouit Helis.
Aurelianensis superest iam charta Ioannis.
Si tamen abbates his adnumerare uelimus,
Multos abbates rotularis pagina deflet.
Pictaua Geraldum, Cenomannisque Ielum,
Andegauis uero Natalem deflet obisse.
Multos pretereo uel quos incuria tollit,
uel quos res alias curanti obliuio demit.
uenit ad extremum rotulus de presule magno,
Quem mihi precipui res commendabat amoris.
Is qua promeruit duplici fulgebat honore,
Si pondus geminum geminum dicamus honorem.
Abbas ipse Dolis, Biturix et episcopus ipse
Sedibus ambabus preerat non ambitiose:
 Ambarum domuum magis utilitate coactus,
Et domini pape sancto moderamine uictus.
Hunc Audebertum ualidum iuuenilibus annis
Effera mors rapuit, que nulli parcere nouit.
En mihi dat lacrymas rotularis epistola uiuas.
Has lacrymas reduces faciet mea questio semper,
Audeberte meo nec pectore dimouearis,
Nec si quid ualeant nostris precibus reproberis.
uos igitur, fratres, de uobis subtituendo
Procurate uiro, Biturix urbs, grexque Dolensis
Et pro defunctis offerte precamina nostris,
Communemque Patrem communi tangite uoto,
Ut det pastori sedem super ethera uestro.


Inuectio in rolligerum.

Obsecro iam parcat tam sepe uenire ueredus
 Per nimios usus nimium sua uerba ueremur.
uiuant prelati, pro quorum morte uagatur
uultur edax, coruusque niger, uolitansque ueredus,
Necnon bubo canens dirum mortalibus omen.
Significant mortes, presaganturque cadauer.
Sic rotulus semper mortem cuiuslibet affert.
Ergo sit a nostris penitus conuentibus exul,
Qui semper mortem, qui nuntiat anxietatem.
Nam si sepe uenit, nummi mercede carebit.
En Audebertum dicit mihi nuper obisse,
Et mundi solem sub nube delituisse.
Quid facies, Biturix, tanto pastore perempto?
Quid facies obito tu grex abbate Dolensis?
Arripe lamentum suffusus fletibus ora,
Ambo patrono caruistis inequiperando.
 Me quoque collegam gemitus superesse uelitis
Cuius non sapiet uehemens querimonia finem.
Participet lacrymis qui participauit amori.
Consors uiuentis, consors essem morientis.


Epitaphium.

Pro merito uite duplici donatus honore
Audebertus erat uir sanctus, presul et abbas,
Pontificem Biturix, abbatem Dolis habebat.
Dictis et factis ambobus sufficiebat.
In sanctum modico corpus concluditur antro,
Munere nunc duplici, duplici decoratus honore,
Audeberte, uale, sit pax tibi luxque perennis.


De eodem.

Illa dies felix felici sole refulsit,
   Qua connexi sunt et Dolis et Biturix.
 Hec gemine sedes tandem pastore sub uno,
   Unum sunt facte post mala dissidia.
Urbs Audebertum Biturix in pontificatum,
   Tunc Dolis abbatem, mutuo uix rapuit.
Pontificem factum per amice iurgia litis,
   Ipsum detinuit grex suus in quot erat.
Hic Audebertus gemino perfunctus honore,
   Morti succubuit preditus hoc onere.
Hic pausat sancti sanctissima gleba patroni.
   Tu Pater a superis sepe reuise tuos.


De eodem.

Audeberte pater, pater et sanctissime presul,
   Te Dolis ecce dolet, te dolet urbs Biturix.
His Pater, his presul, loca sic prefata regebas,
    Ut neuter uacuus esset amore tuo.
Ecce iaces, corpus si sit cinis, ossaque corpus,
   In Domino requiem spiritus inueniat.
Ipsum cuius in hac corpus tellure quiescit,
   Ditarat diues littera pontificem.
Abbas ipse Dolis, Biturix simul ipse sacerdos,
   Unus utrique loco proderat et preerat.
Huic Audeberto licet in iuuenilibus annis
   Curam communem mors inopina tulit.
Hic igitur positum corpus fouet hoc monumentum,
   Omnipotens animam pontificis foueat.


De eodem.

Audeberte, tuo Biturix pro funere marcet,
In te quam uehemens amor excitat, et dolor arcet.
Non tamen impetitur gemitu Dolis inferiore,
 Cuius grex in te nimio feruebat amore.
Charus eras abbas his, archiepiscopus illis:
Nam poteras plenis ambos refouere mamillis
uadis, te Christo per idonea signa uocante,
Et uelut e merito tibi premia digna parante.
Omni momento nostri, patrone, memento,
Et succurre gregi uitali morte redempto.


Idem de eodem.

Auditor uatum, uatum moderator et ipse,
Presul Bituricas, Dolis autem presul et abbas.
Qui iuuenum proprios transcendens moribus annos,
Se iuuenem uouit monachorum relligioni.
Hic Audebertus solemni more sepultus
Dormit, qui uitam condigno fine sacrauit.
Nunc quoque cum Christo nos sepe reuisat ab alto.


Super Reginaldum clericum.

Quem fouet hic tumulus Rainaldus nomine, nulli
   Nouit adulari, clericus egregius.
Nemo fidelis plus unquam fuit inter amicos,
   Utque tenor fidei nunc titulus sit ei.
Hic Andis tandem lacrymas in morte relinquens
   Dormiit in Christo, Christus et adsit ei.


De eodem.

Secla reformato gaudebant nostra Catone,
   Donec Rainaldum promeruere sibi.
Acer enim uerbis, et iustis actibus acer,
   Omnibus exemplum sobrietatis erat.
Ad decus hunc morum ditarat littera multa.
   Copia quam torrens extulit ingenii.
Ecce cinis, Rainalde, iaces, cui si quid adhesit
    Criminis, id purget gratia summa Dei.


De eodem.

Scripta solent ueterum mores efferre Catonum,
   Mirandos nostris temporibusque suis.
At tua magna fides centum, Rainalde, Caton
   Longe precessit, iustitieque tenor.
In factis alacer, in uerbis promptus et acer,
   Tu decus in clero, tu decus in populo.
Ecce iaces modico, Rainalde, solutus in antro:
   Omnipotens ueniam det tibi cuius eges.


Super Widonem.

Guido Hierusalem modicum post tempus iturus,
   Mente gerens sancte munia militie:
Morte bona uir plenus opum, cadis anticipatus,
    Natalisque soli redderis hic gremio.
Illa dies mensem que sextum sexta preibat,
   Morte tua populum terruit Andegauum.
Nunc igitur Wido celestis sis duce Christo
   Cuius Hierusalem pace locatus, amen.


Super Radulfum.

uir diues multum, neque seruus diuitiarum,
   Pauperibus largus, compatiens miseris,
Radulfus iacet hic factus de diuite puluis,
   Andegauis olim copia consilii.
Morte tua, Radulfe, tuam dolor occupat urbem,
   Utque Deo uiuas suppliciter rogitat.


Super Radulfum.

Terra futurus homo quid inaniter ecce superbis,
   Quid sis Radulfus te docet hic positus.
 Ciuibus Andegauis maioribus iste cequus
   Eloquio, sensu, cum locuplete penu.
Quod tamen et multis largus diuisit egenis,
   Tunc homo, nunc fit humus, cui miserere Deus.


Item de eodem.

Andegauis populus casu concussus acerbo,
   Magnum conciuem flebilis hic posuit.
Hic ergo, Radulfe, iaces, ditissimus olim
   Andegaue plebis portio non modica.
Tu tamen in Christo tua largiter exposuisti.
   Quod Deus et melius nunc tibi retribuat.
Sol matutinus Maique dies duodenus,
   Heu! nimium properas intulit exsequias.


In titulo domus.

Qui fabricis inhians Romana palatia laudas,
    Hoc potius lauda grande Ioannis opus.
Hic sculptura decet, saxorum conuenit ordo.
   Tantum laudatur Pictauis hoc opere,
Quantum marmoreis laudatur Roma columnis.
   Hoc si quidem rerum copia fecit opus.


De eadem domo.

Nosse potest istas quisquis considerat edes,
Quam prudens, quam plenus opum fuit ille Ioannes.
Qui disponendo latomis sumptusque pluendo
Hanc statuit fabricam fabricis regalibus equam.


Super Rainaldum abbatem.

In sibi dilecto requieuit philosophia
   Rainaldo, quem uas fecerat esse suum.
Hic igitur Sancti Cypriani floruit abbas,
    Ecclesiam ditans ordine, rebus, agris.
Pene loci quecunque fuit possessio primum,
   Hanc duplicem peperit sollicitudo patris.
Tandem Rainaldi pars promptior astra petiuit:
   Hic que terra fuit portio, terra fuit.


Super Benedictam reclusam.

Hic latuit multos Benedicta reclusa per annos,
   Contemplatiua leta quiete diu.
Sponsa Dei, sponsique sui complexibus herens,
   Inter complexus pace quieuit ouans.
Hic modicus carcer, iocunda domus fuit illi,
   Hic modo gleba iacet, spiritus astra tenet.


Super Clarembaldum.

Prudens in causis, miles robustus in armis,
   Ingenuo natus sanguine, plenus opum.
 Nunc ex parte cinis hic Clarenbaude quiescis,
   Tu dolor et gemitus ciuibus Andegauis.
Spiritus astra colat, dum terram terra fouebit
   Tandem possideas iam noua terra polum.


Super Urbanum papam.

Urbanum papam, quem Francia dixit Odonem,
   Que regio tenerum protulerat puerum,
uitales aure morientem deseruere,
   In quo sic orbis lingua diserta ruit.
Ut simili careat doctore superstite mundus
   Hic igitur posuit flens sua Roma suum.


Super regem Anglorum.

Indice qui celo, qui presagante comete
   Anglos innumeris stragibus obtinuit:
Qui dux Northmannis, qui Cesar prefuit Anglis,
    Qui quasi mananti fonte profudit opes:
Imperio pollens Willelmus, coniuge, natis,
   Occidit, et simul hec omnia deseruit.


Super supradicti filium.

Nobilitas, regnum, prudentia, copia rerum,
   Tollere Willelmo non potuere mori.
Belligerando pater Northmannos uicit et Anglos,
   Ambos pacifice filius obtinuit.
Heu fortuna grauis! dum ceruos insequeretur
   Intercepit eum iacta sagitta feris.


De eodem.

Qui regum magnus fuit admirabilis orbi,
   Qui probitate sua rexque comesque fuit.
Consul Northmannis, rex Anglis, filius eius
    Anglos Northmanno milite qui domuit
Dum ceruos agitat, socii stridente sagitta
   Willelmus cecidit, rex fuit, ecce cinis


Item de eodem.

Qui legis hunc titulum, subtus agnosce sepultum
   Anglorum regem nunc modicum cinerem.
Hic Willelme iaces, Willelmi filius, Anglos
   Qui ferus ense fero belliger edomuit.
Dum sequeris ceruos, alter quoque destinat ictum,
   Ceruo directam passus es ipse necem.


Item de eodem.

Sub eius nutu tremuit Northmannus et Anglus,
   Qui locuplete manu sepe pluebat opes:
A patre Willelmo neque re neque nomine distans
    Qui consul, qui rex inclytus exstiterat:
Morte noua ceruis intensum pertulit arcum,
   Hac quoque magnus homo subcineratur humo.


Super Ramnulfum.

Magne pater Ramnulfe senex, reuerende sacerdos,
   uirtutum thalamus, cella Dei locuples
Postquam uicisti tota probitate malignum,
   Protinus ad superos carne solutus abis.
Hic tua magne senex solemniter ossa quiescunt,
   Et datus est tumulus ossibus iste tuis.
Spiritus ecce tuus gaudens super astra perennat,
   Tu pater a superis sepe reuise tuos.


De eodem.

Alter Tobias Ramnulfus tempore longe
   Amissis oculis mente Deum coluit.
 Pauperibus saties, lassis requies, uia lapsis,
   Presbyter ipse fuit uictima grata Dei.
Thuris odor gratus thuris quoque more crematus,
   Dans animam celo reddidit ossa solo.
Hic Ramnulfe iaces solemni more sepultus,
   At plus solemnis uiuis in arce poli.
Perpes lamentum mors contulit Andegauinis,
   Martellum iuuenem cum tulit a superis.
Tempora reddiderat princeps bonus aurea mundo,
   Bellis sedatis secula pacificans.
Dum pacem lesam rursus sanare laborat,
   Intentum paci seua sagitta ferit.
Hic, Martelle, iaces, Martelli nobilis heres
   Res a Marte quibus digna dedit titulum.
 Pacis amator eras, et eras sic pacis amator,
   Hector ut ipse tamen belliger exstiteris.
Ipse reformabas tempus, gentemque togatam,
   Si modo uixisses Octauianus eras.
Subiectis parcens, et colla superba refrenans
   Principis egregii culmen adeptus eras.
Seua sagitta tuos successus anticipauit,
   Quam clam direxit proditor architenens.
Martia Martellum te fecit causa uocari,
   Gosfredum uero nominis impositi.
Hic pausat uirgo, que scilicet innuba Christo
   Nupsit, sponsa Dei, nescia coniugii.
Pectore constanti Constancia nomine fulsit,
   Preclaro patrum stemmate nobilium.
 Ipsius pectus ditauit littera diues,
   Ut potuit credi dia Sybilla tibi.
Ecce sub hoc tumulo cinerascit mortua uirgo,
   Eius ad astra uolans spiritus alta colat.
Post Lugdunensis presul prius Hugo Diensis.
   Magnus Romane filius ecclesie.
Quem sibi legatum Romanus papa rogauit,
   Ad synodum ueniens, proh dolor! occubuit.
uirtutum cellam, diuini nectaris aulam,
   Hac tumulauit humo Segusiensis homo.
Letatus Iustus hospes bonus hospite tanto,
   Quem Deus eximium misit ei socium
Lugdunum luge, solemnia conciliorum
   Occubitu Patris occubuere tibi.



INSCRIPTIONES  SUBNOTATIS DEFUNCTIS COMPETENTES.


Super Ioannem Dolensem archiepiscopum.

Splendidus ex atauis, atauorum splendor et ipse,
   Gente Britannus homo conditur hoc tumulo.
Hic armis, patria, natis cum matre relictis,
   Dux modo, continuo de duce fit monachus.
Metropolitane sedi, quia uixit honeste,
   Cui Dolus est nomen, presul hic eligitur:
Ut quibus exstiterat consul, de consule presul,
   Presul quam consul consuleret melius.
Ad papam uenit, sacrari poscit ab ipso:
   Quod dum differtur in Domino moritur.
 Ponitur hic cultor et religionis amator,
   Quemque dolent Britones sancta Sophia fouet.
Si queras nomen, nomen sibi scito Ioannem,
   Sique diem mortis, da decimam decimi.


Super Guillelmum de Montesorelli,

Aggregat absque mora non extricabilis hora
   Seruos nobilibus, et pueros senibus.
Quod si nobilitas posset producere uitas,
   Nobilitante domo non moreretur homo.
Heu! Willelme, satis fuerat tibi nobilitatis,
   Attamen a superis nobilis abstraheris.
In modica fossa sunt magni stemmatis ossa,
   Artus ingenuos hec habet ossa tuos.
Si quem lesisti, si quid male promeruisti,
   Christus adesto tamen; pace fruaris, amen


Super domnum Berengarium.

Tota Latinorum facundia marcida floret,
Dum Berengario Turoni uiguere magistro.
Porro Latinorum facundia florida marcet,
Inuida sors Turonis ubi tantum lumen ademit,
Clauditur in Iano tibi doctor ianua uite,
uel magis in Iano patuit tibi ianua uite.
En tua magne senex iacet hoc sub fornice gleba,
Ad reditum proprie suspirans conditionis,
Promittatque licet ueniam tibi spes meritorum
Hanc tamen acceleret lector pia uota uouendo.


De Frodone Andegauensi.

Quod de quadruuio norat triuioque Latinus,
   Id totum Frodo pleniter audieras.
Sollers auditor superaras pene Latinos,
    Cum te morte graui perculit hora breuis.
Raptus ab Andegauis, tumulisque sepultus in Anglis,
   Anglos Andegauo puluere letificas.
Frodonis cineres Angli reuerenter habete,
   Ac uotis animam letificate suam.


Item de eodem.

Frodo quid prodest te nosse profunda librorum,
   Nocte dieque tuus tritus Aristoteles?
Fabula Nasonis tibi quid tot adhesit in annis?
   Quid tibi nunc Cicero, Statius atque Maro
Hec tibi Frodo simul spondebant aurea secla
   Attamen ista simul abstulit atra dies.
Sacra fames auri te duxit ad Anglica regna
   Littera multa lucri spes tibi multa fuit.
Indigetis corpus iubet Anglis flebilis Andus
    Lectores iubeant celicolis animam.


Item de eodem.

Frodo labor magnis te uatibus equiperarat,
   Quem modo mors umbre que fugit equiperat.
Exul ab Andegauis peragraras impiger orbem
   Litterulas rapiens, atque uacans studiis.
Aurea te tandem spes inuitauit ad Anglos,
   Quo te spemque tuam mors inopina tulit.
Frodo te plangant studiis quicunque uacabunt,
   Quorum dum moreris portio summa ruit.
Mortuus ecce iaces factus de puluere puluis.
   Queso propitius sit tibi Frodo Deus.


Super Petrum Dolensem priorem.

Petre prioratus decoratus honore Dolensis
   Prouidus in factis, ordinis ipse rigor.
 Postquam pontificem superaras Biturigensem,
   Hunc enitentem dilacerare locum:
Pace reformata, re fratrum multiplicata,
   Tandem prepropera morte grauatus obis.
Mors peperit lacrymas nobis tua perpetuandas,
   At specialis amor sedula uota rogat.
Iste lapis Petrum fouet, heu! heu! iam cineratum:
   Christe lapis uiuus tu foueas animam.


Item de eodem.

Iure priorarat te cetus, Petre, Dolensis,
   Namque sibi probitas te tua pretulerat.
Predictum Biturix Richardus ouile fatigans,
   Succubuit uictus ex probitate tua.
Emeliorasti subiectos, ordine, rebus,
    Pollens consilio, preditus eloquio.
Ecce lapis nostrum tegit hic pro corpore Petrum
   Tu uero foueas omnipotens animam.


Item de eodem.

Petre, decanus eras, et eras, Petre, iure decanus,
   Namque ut debueras omnibus omnia eras.
Te grauiter fratres lugent obisse Dolenses,
   Quorum res nimio munieras studio.
Taliter obstiteras Richardo Biturigensi,
   Presul ut ipse tuo cesserit eloquio.
En, Petre, suffossum tabescens incolis antrum.
   Spiritus alta petens incolat astra tuus.


De canonico sine proprio.

Rainaldus cleri uernans rosa Pictauiensis,
   Facundus, uerax, relligionis amans.
 Qui promulgauit tibi primus Pictaua tellus
   Canonicam, que nil proprietatis habet,
Tam bene disposite consummans tempora uite,
   Exanimis tandem subditur huic tumulo.
Cuius spiritui sis mansio, summe sacerdos,
   Atque sacerdotis, Christe, memento tui.


De Godefrido Remensi.

Iocundus magne thesaurus philosophie,
   Magnaque musa perit, cum Godefredus obit.
Iste decus cleri, sol alter idoneus orbi,
   Orbi sufficeret, uiueret ipse diu.
Sed mors effrenis super hunc sua frena grauauit,
   Et iubar a superis inuida grande tulit.
Remis habet corpus, anime sit mansio celum,
   Diuitibus diues ossibus urna uale.


Item super eumdem.

Orbi deflendus tamen et specialiter urbi
   Quam Remis dicunt, hic, Godefrede, iaces.
Precipue cleri lacrymis comitatus opimis
   Hic tandem matris redditus es gremio.
Remensis populi clerique lucerna Latini,
   Omnibus extorques dum moreris lacrymas.
Gallia te tanto complexabatur amore,
   Ut doleat se non accubuisse simul.
Nunc igitur pedibus quibus ire licet gemebunde,
   Te comitatur adhuc planctibus et precibus.


Item de eodem.

Quem tegit iste lapis non Tullius equiperaret,
   Si tamen eiusdem temporis ambo forent.
 Hunc etenim uatem sapientia tanta replerat,
   Ut bene Romuleis antefuisse putes.
Denique tantus erat quantos uulgata per orbem
   Fama uolans fecit, quos libet esse uiros.
Mortis liuor edax hunc, proh dolor! abstulit orbi.
   Heu! scrobe sub modica nunc, Godefrede, iaces.
Diuinos cineres genitrix sua Remis habeto,
   Tu quoque, Christe, sue mansio sis anime.


Item de eodem.

Que natura potens uix omnia contulit ulli,
   Omnia contulerat hec, Godefrede, tibi.
Formam, diuitias, mores, monimenta nepotum,
   Discretum pectus, ingenium locuples.
Os par ingenio, studii florentis amorem,
   Nec tamen ista tibi cuncta tulere mori.
 Egregios artus en paruula continet urna,
   Remis te genuit, te quoque Remis habet.
Urbs uenerare tuum felici puluere felix,
   Ciues conciuem celicole foueant.


Item de eodem.

Hos apices donec oblitteret ipsa uetustas,
Aut inimica manus celebri relegetur honore
Ille Godefredus, quem lucida musa secundum
Nasoni peperit, quem littera multa repleuit,
Ecce perennis adhuc Godefredum fama perennat,
Atque perennabit dum fama uolare ualebit.
Remis eum genuit, et Remis eum sepeliuit:
Terra colit terram, sed spiritus incolat astra.


Super Alexandrum Turonensem.

Fletus innumeros cum mors ingesserit orbi,
    Fletus maiores ingerit ipsa modo.
Alexander enim iuuenum specialis honestas,
   Intempestiua morte grauatus obit.
Nondum bis denos adolescens uixerat annos,
   Cum rosa formosa marcuit a quod erat.
Canonicus Turonensis erat puer indolis alte,
   Flos olim roseus, nunc cinis est luteus.
Sique sibi maculas species attraxit et etas,
   Tu tamen indulge rex utriusque dator.


Super eumdem.

Cum titulos multis dederit mea cura sepulcris,
   Nullum flebilius quam dedit hunc titulum.
Alexander enim luctus generaliter orbi,
   Precipueque suis flos iuuenum iacet hic.
Cuius plus iuuenum cedebat forma decori,
    Quam saliunca rose, quam citisus uiole.
Tandem defuncti sic marcida colla uideres,
   Tanquam stipitibus lilia trunca suis.
Hunc plorat clerus Turonensis, plorat et omnis
   Aetati quisquis compatitur tenere.


Item de eodem.

Quidquid maioris potuit natura decoris,
   Illud Alexandro contulerat pariter.
Contuleritque licet quecunque decora putantur,
   Mortuus attamen est, ecce cinis iacet hic.
Supra quindenos uix quatuor attigit annos,
   Illi cum pariter omnia mors rapuit.
En fetet uilis speciose gloria carnis,
   At, Deus, indulge quod male promeruit.


Item de eodem.

Qui properus properas presentis ad atria templi,
   Sta si nosse cupis quem tegit iste lapis.
Hic Alexandri cuiusdam gleba quiescit,
   Quem mundo species unica pretulerat
Hic inter iuuenes quasi conspectissima stella
   Gratus erat clero, gratus erat populo.
Hic cum bis denis uel circiter esset in annis
   Tactus sole graui flos tener occubuit.
Qui legis hos apices, si compateris cinerato,
   Dic orans, tenere parco Deus puero.


Super Guillelmum Engolismensem episcopum.

Nobile nobilium specimen, Guillelme, decusque,
Proh dolor! hic propera cineratus morte quiescis,
Ordine presul eras, atauorum sanguine consul,
 Prouidus in factis, nulli sermone secundus.
Engolisma, dole, tanto uiduata patrono,
Langues ecce tui moderamine presulis orba.
Interitum timeas, dempto moderamine langues,
Huic siquidem nullum non nescis equiparandum.
Urbs tamen infelix artus uenerare paternos.
Dic quoque, transcendat Guillelmi spiritus astra.


Super Erilandum.

Littera quem diues magnum iubar extulit orbi,
   Orbi deflendus hic, Erilande, iaces.
Magne senex, lingua pariter iocundus et actu,
   Sufficeres orbi si diuturnus eras.
Nec mors, nec senium quemquam nocuisset, ut ipse
   Nescisses mortem taliter aut senium.
Sed quoniam commune mori est, et labitur etas,
    Parcatur lacrymis, sitque locus precibus.
Dum te terra fouet tua molliter ossa quiescant,
   Sit quoque cum Christo pax, Erilande, tibi.


Ut supra super Petrum priorem.

Mors uelut effrenis ruptis bacchatur habenis.
   Tollit enim iuuenes, tollit et ipsa senes.
Sed quidquid tulerit, quecumque nefanda patrarit,
   Est feriendo Petrum grandius ausa nefas.
Iste quidem Petrus et cenobita Dolensis,
   Eiusdemque domus ipse decanus erat.
Qui prudenter agens domui sic prefuit illi,
   Defuncto ut uiuas uiuus agat lacrymas.
Hic modo, Petre, iaces, si sint Petrus ossa cinisque,
   Mansio spiritui sit domus ampla Dei.


Super Geraldum Aurelianensem.

 Egregius doctor magnusque sophista Geraldus,
Ecclesie robur, cleri populique columna,
Spes pupillorum, uir munificus uiduarum,
Aurelianorum lux et specialis honestas.
uir cani capitis, morum moderamine pollens,
Cui nichil a sensu tulit antiquata senectus.
Tandem communis contactus imagine mortis
Exuit hoc quod erat, datur hic sua portio terre,
Spiritus in tenues uiuens elabitur auras,
Cui tamen e rebus lutulentis si quid inhesit,
Expiet id totum clemens miseratio Christi,
His precibus, lector, amen adiiciendo faueto.


Super Odonem abbatem Engeriacensem.

QUI properus transis huius monimenta sepulchri,
    Ut relegas titulum comprime, queso, gradum.
Hic iacet abbatum decus et specialis honestas,
   Pauperibus saties, indigus Odo sibi.
Qui pietatis amans, monachorum forma, decenter
   Ingeriacensi profuit Ecclesie,
Tandem pace bona sopitus morte quieuit,
   Ecclesie robur, ordinis Odo uigor.
Qui legis hec duo fac Odoni, fac pia uota
   Deque metu mortis sollicitare tibi.


Super Radulfum Pictauiensem archidiaconum.

Archidiaconii perfunctus honore decenter,
Consilium plebis, lux cleri Pictauiensis,
Quem satis egregie ditarat summa sophie,
Radulfus iacet hic factus de puluere puluis.
Pictauis urbs, luge, tanto uiduata ministro.
 Tunde dolens pectus, laceros tibi diripe crines,
Dummodo persona careas huic equiparanda.
Nec tamen in lacrymis unquam tua uota cerce.
Spiritus ut ueniam Radulfi promereatur.
Id puer, idque senex, lector quoque poscat idipsum.


Super presulem Durandum.

Nomine Durandus iacet hic presul uenerandus,
   Quem commendauit uita benigna Deo,
Exsequias celebres, que forma fuere triumphi,
   Dispensauit ei gratia summa Dei.
Urbanus synodo generali papa uocata,
   Patres bis centum mouit ad obsequium.
Tertia que decimam lucem preit ante Decembrem
   uite presentis lumen ademit ei.
Aruernis sanctos cineres reuerenter habeto
    Atque patrocinio tutior esto suo.


Super eumdem Durandum.

Temporibus luteis uir magne strenuitatis,
   Aurea Durandus secula restituit.
Aruernis presul dignissima presule fecit,
   Fecit digna Deo religiosus homo.
Ipsius exsequias dicas similasse triumphum,
   Et dispensantis signa fuisse Dei.
Adfuit Urbanus centeno presule septus,
   Abbatum uero maior erat numerus.
Tertia cum decima tunc lugubris ante Decembrem,
   In reditu luctus est modo festa dies.


Super comitem Pictauensem.

Gloria si mundi pareret monimenta fideli,
   Nulli commodius quam tibi dux pareret.
 uir generosus eras, decus orbi, dux Aquitanis,
   Hosti terribilis, ipse Pater patrie.
Sed tibi sit titulus, Guilelme, tuumque sciatur
   Istius Ecclesie qua sepeliris opus.


Super militem iuuenem.

Nulli Goffredus genio formaue secundus,
Intempestiua sopitus morte quiescit.
Plus animo ualidus quam possent membra tenella,
Militis ante dies, assumpsit militis arma.
Dormiit in Christo puer alte nobilitatis.
Non quindennis erat, sed erat quindennis ut esset,
Si ter quinque dies sibi uiuere plus licuisset.
In Maio uernante rosa, rosa marcuit ista,
Quinta dies a fine diem sibi clausit et annos.
 Hunc commendatum sibi continet hoc monimentum,
Goffredusque suis lacrymabile fit monumentum.


Super Elpem comitissam.

Non dempsit metas tibi mortis forma uel etas,
uel proaui reges, que sic tibi fata locarant,
Elpes ut neutrum reginam dedecuisset.


Super Burchardum bonum militem.

Si centum linguas pro te, Burcharde, mouerem,
   Non possem laudes equiparare tuas.
Nam tibi nullius uirtus erit equiparanda,
   Quantoscunque tamen carmina magnificent.
Tu Taurinenses solus sic edomuisti,
   Ut te crediderint mille fuisse uiros.
Agnetis uidue tutor, domitorque reorum,
   Corruis uxoris ultor adulterii.
 Quod genuit Turonus hic pausat nobile corpus,
   Spiritui uero sit domus in Domino.


Iterum super eumdem.

Si quis Achilleos mirando recenseat actus,
   Actus Burchardi pluris habens recolat.
Corporis aut animi nulli uirtute secundus,
   uiueret ipse diu, Iulius alter erat.
. . . . . . . . . . . . . . . .
   . . . . . . . . . . . . . .


Item de eodem.

Quidquid multarum natura potens probitatum
   Diuisit multis, constituendo probos:
Id, Burcharde, tibi dederat bene prodiga totum,
   Heroas in te quosque simul replicans.
Quidquid sunt alii sortiti particulatim,
    Tu totum solus pleniter assequeris.
Prouidus in uerbis, robustus et acer in armis,
   Causidicus Cicero, belliger Hector eras.
At dum pro paruo Turonus ducis dominatum,
   Ad Langobardos fulmineus properas.
Quam gentem uerbis tibi dum subiungis et armis,
   Gentis et uxoris proditione cadis.
Ecce nichil de te superest nisi puluis et ossa.
   Pax tibi, bella quidem causa fuere necis.


Super Raherium audacissimum.

Inscribi tumulis Heroum facta solebant,
   Ut quanti fuerant posteritas legeret.
Sed tua deberent speciali facta, Raheri,
   Inscribi calamo, nam specialis eras.
 Nam natura tibi nullum sic equipararat,
   Omnibus ut solus prefueris ducibus.
Insidiosa latus tibi lancea fodit utrumque,
   Militibus tutor dum cupis esse tuis.
Felix urna foue qui uastum terruit orbem,
   Nec sit ei terror corporis aut anime.


Super eumdem.

Alite fisus equo properus dum fulminat hostes,
   Se scutum prebens auxiliare suis,
Raherius cecidit, quo non audacior ullus,
   Hostili telo fixus utrumque latus.
Emisit flatum subito cum sanguine mixtum,
   Exemplum factus lugubre militibus.
Militie grauiter stipendia seua remisit,
   Propter quam corpus contulit atque animam:
 Quod si sponsa Dei sponso pro talibus audet,
   Et pro Raherio supplicet ipsa Deo.


Sicut supra.

Raherius miles fortis uelut alter Achilles,
   Dispar in nullo laudibus Hectoreis.
Quem natura potens toto decorarat in orbe
   Militie titulis et probitate sua.
Militis unius, heu! mortuus occidit ictu,
   Tam graue mercatus militie reditus.
Militibus superest pro tanto milite planctus.
   O utinam lacryme proficiant anime!
Magnanimum modice corpus committitur urne,
   Spiritus inueniat quam meruit melius.


Item super eumdem.

Robustum pectus, flauusque per ora capillus,
    Et gena pubescens, rarus et annus adhuc.
uiuendi leuiter tibi causa fuere, Raheri,
   uiuendique diu spem tibi contulerant.
Nulli contulerat potius natura cor audax,
   Atque manum ualidam quam tibi contulerat.
Militis unius totum simul abstulit ictus,
   Quippe cegit te morte mori subita.
In modico tandem puluis modo clauderis antro,
   Notus namque Deo nunc locus est anime.
Quod si uota fides audax pro talibus offert,
   Offerat et pro te uota benigna fides.


Ad scutum eiusdem

A domino uiduata tuo iam parma quiesce,
   Cui par Raherio nullus erit dominus.
uiue; dies festos longum uisura per euum,
    Nam metuenda quidem lancea nulla tibi.
Nam si Raherius uel par sibi uiueret ullus,
   Non deberentur otia tanta tibi.
Mors eius requiem, faceret tibi uita laborem.
   Sed labor ille tibi dignus honore foret.
Posterior nunquam, prior ires semper in hostem,
   Cedere nec scires anxia, nec fugeres.
Qui te conspicient pro tanto milite plorent,
   Tuque diu ualeas in titulo posita.


Super quem euenerit.

Qui supra uestros legitis lamenta sepultos,
Quinque minora premi casu lugere soletis,
Et mihi dilapso fletus infundite uestros.
Consul eram magnus, patrie pater, hostibus hostis,
Nomine Guillelmus, uite status omnibus omnis.
 At nunc extrema, ceu singula, sorte potitus,
Occubui non lege mea, sed lege iubentis,
Omnia cuius lex aliud demutat in esse.
Hei mihi! nunc, lector, nil plus de consule restat,
Quam quod ego feci tua uota quod emeliorent.
Hoc nunc inclusus sub fornice lege sepultus.
Qua sepelitur homo communi lege resurgam.


Super Osannam.

Lector, quid fuerim, quid sum si forte requiris,
   Nata puella fui, sum modo facta cinis.
Coniugio faui tantummodo prolis amore,
   Occubui decimum dum parerem puerum.
Nec puer antiquo nascendi nascitur usu,
   Cesa matre quidem filius extrahitur.
 Causaque nubendi mihi causa fuit moriendi.
   Consulis uxor ego, nomen Osanna mihi.
Sed quid honor, quid opes, quid prolis copia prodest?
   Christe mihi prosis, tu mihi mansio sis.


Super Guidonem.

Exsul ab urbe mea dum me uelut effugientes
   Insequor ipse libros, dumque uaco studiis,
Proh dolor! incubuit mihi lamentabilis hora,
   Quippe superuenit mors inopina mihi.
Ecce sub hoc tumulo cineratus corpore pauso.
   Spiritus obtineat quam meruit melius.
Me tamen et fidei tenor, et confessio culpe,
   Quandoque securum de uenia faciunt.
Quod tamen exspecto poterit mihi turba legentum,
    Et uotiua simul preproperare cohors.
Ciuis eram Turonensis ego de nomine Guido,
   Gentis patricie, me modo Remis habet.


Super Iohannem

Intempestiua moritur dum morte Iohannes,
   A mortis seuo soluitur imperio.
Nam potius uiuit qui sic obiisse uidetur.
   Nulla uoluptatis techna cohesit ei.
Aetas ipsius uix annum dimidiarat,
   Ipsa dies lauacri mortis et ipsa fuit.
Profuit ergo sibi tantummodo gratia Christi,
   Que tamen et iuste preuenit immeritos.
Ergo letandum satis est in morte Iohannis,
   Qui nullis moriens indiguit precibus.


Super Odonem puerum.

 Urna breuis modicusque lapis super additus urne,
   Signant materiam quod foueant modicam.
Quod premit iste lapis pueri sunt ossa tenelli,
   Si tamen una satis duruit ossa dies.
Pene fuit natus puer hic simul atque renatus,
   uiuere uix potuit, moxque mori meruit.
Quod tamen imposuit nomen properantia mortis
   His pateat signis: Otto puer iacet hic.


Super Burchardum iterum.

Romuleos Turonus licet exsuperauerit actus,
   Militie titulis et probitate sua
Tu, Burcharde, tamen Turonenses exsuperabas,
   Militie titulis et probitate tua.
At Longobarde dum tandem proditioni
   Occurris uindex, persequerisque reos.
 Hostibus atque reis te prodit adultera coniux,
   Sicque cadis modico uulnere magnus homo.
Corpus magnanimum modo contegit hoc monumentum,
   Spiritui uero parce, benigne Deus.


Super Troilum.

Nulla fit immunis etas a uulnere mortis,
   Hic iaceo iuuenis Troilus exanimis.


Super Rainaldum Remensem archiepiscopum.

Remensi populo lumen firmamque columnam,
   Rainaldum Christi gratia contulerat.
Hic quoque Martini sublatus ab ede beati,
   Remensi multum profuit ecclesie.
Hunc mors in tanto florentem pontificatu
    Attigit, et uacuam fecit item cathedram.
Pupilli ciues pro tanto presule flentes,
   Corpus pontificis hic posuere sui.
Hic populus glebe dignos dispensat honores,
   Dispenset ueniam cunctipotens anime.
Hunc duodena dies Februi preeunde kalendas,
   Destituit mundo, substituitque polo.


In rotula de Guillelmo abbate.

Guillelmus quoniam uerum properauit ad esse,
Ad non esse licet sit uisus primitus isse.
Si tamen et properans properauit tramite recto.
Omnibus Ecclesie gaudendum censet amicis
Si uero lesit properantem quilibet error,
Poscat ei ueniam pia fratrum sollicitudo,
Que uotiua Deum supplex et sedula pulset.
 Diximus ergo sibi, Guillelmo parce, Redemptor,
Ut nostris itidem concedat, dicite nobis,
Ut procul absentes oratio mutua iungat,


In rotula de Adam abbate.

Hec desolatis solatia Burguliani,
Profluit ex Adam quod uester pertulit Adam.
Sed quasi pro nichilo fieret de morte querela,
Presertim cum sit mors Christi nostra medela.
Nec deerit medicus nisi desit cui medeatur.
O felix morbus mors Christi cui medicatur.
uos quoque luxistis quia patre bono caruistis.
Nimirum patri plus quam uobis doluistis.
Nec mirum, lacrymas extorsit uiscus amoris.
Sed cadat iste dolor. Deus est medicina doloris.
Patri consulite pia pro Patre uota uouendo,
 Necnon et uobis iam de Patre substituendo


De magistro suo planctus.

Doctorum speculum, doctor amande,
Maiorum titulis equiparande,
O Huberte tuis uir uenerande,
Immolo perpetuas exsequiis lacrymas.
   Mors tua dura mihi.
Ablato mihi te, que mihi gaudia?
Gaudendi subiit deficientia.
Lugendi datur, heu! pessima copia,
Et perpes querimonia.
   ue mea uita mihi.
Hubertus patrie cura paterna,
Magduni cecidit clara lucerna.
Ex quo mesta mihi lux hodierna,
 uix aliquando scio quid faciens facio.
   Mors tua dura mihi.
Urit nostra dolor corda medullitus,
uix rarus recreat uiscera spiritus.
Huberti gemitus causa fit exitus.
Hinc est creber anhelitus.
   ue mea uita mihi.
Quo nos alter ego, sed magis idem.
Hoc uniuit amor federe pridem,
Nec sorti modo mors subdit eidem.
Esset obisse mihi gloria, teque frui.
   Mors tua dura mihi.
Ex quo cum lacrymis plus ego lugeo,
Hinc plus ipse quod est res noua gaudeo.
 Quanto displicuit res lacrymarum,
Tanto triste placet pondus earum.
Displicet atque placet illud, utrumque placet.
   ue mea uita mihi.
Singultus peperit carmina lubrica.
Haud arcent elegos claustra petica
Te, doctor, replicat nostra querela,
Hunc morbum leni, ait, nulla medela.
Mors mihi te tibi me compositura placet.
   Mors, rogo, sera ueni.


De Gerardo Laudunis subrepto.

Tantum Gerardus laudes dum laudibus auxit,
   Quod dignum magnis laudibus Andus habet:
Quantum doctrinis Ciceroque, Maroque Latinis,
   Nam nobis alter fulsit Aristoteles.
 Lux et laus cleri, sol qui suffecerit orbi,
   Orbi quadriuium protulit et triuium.
At fortunatus fuit abbas Burgulianus,
   Qui sibi Gerardum uindicat in proprium.
Lausdunis obiit, sed uiuit Burgulianis,
   Utque diu uiuat iam redimunt precibus.
Hunc igitur terre speciali mandet honore,
   Quisquis defuncto corpore diues erit.


Item de eodem.

Uberibus, Manegaude, tuis lactatus abunde
   Tempore posterior, pene legendo prior:
Atque tuis sinibus abstractus uenit ad Andos,
   Ardua Gerardus planaque dicta gerens.
Laude sua laudes Lausduni multiplicauit,
   Artes exponens commoditate leui.
 Hunc quoque Lausdunis inuidit Burguliensis,
   Et quibus inuidit blandiloquus rapuit.
Iam nunc Gerardus pauset cum Burguliensi,
   Donec mandetur alteruter tumulo:
O utinam neque mors neque casus separet ipsos,
   Donec nigrescat primitus albus olor:
Et donec pennis coruus niger euolet albis,
   Lausdunum refluus donec eat Ligeris;
Et donec querule sileant ualeantque cicade,
   Et noceat senium siue dolor neutrum.


Ad eumdem ut monachus fiat.

. . . . . . . . . . . . .
Ipse locum noui qui floridus otia gignit,
Libros et cartas et cuncta studentibus apta.
Burgulius locus est, et Cambio dicitur amnis
 Flumine perpetuo qui uitreus irrigat hortos,
Hocque loco locus est a turbis pene remotus.
Qui tutat fratres a sollicitudine mundi,
Et fouet in gremio diuturnos pacis alumne.
Prata uirent iuxta, quibus est contermina silua.
Hunc emat, hunc redimat quisquis probus esse laborat.


Super abbatem Silue Maioris.

Cum pro defunctis soleant orare fideles,
   Proque sibi caris perpetuent lacrymas.
Pro patre Geraldo nichil est utriusque necesse,
   Qui celi ciuis incola uixit humi.
Siluam Maiorem monachis Dominoque dicauit,
   Exsul sponte sua finibus a patriis.
 Francia natalis sibi sorduit, hancque reliquit,
   Siluestres saltus Burdegale ueniens.
Pullulat ecce polo siluestris terra colonos,
   Que per Geraldum floruit agricolam.
En felix anima celi letatur in aula,
   Artus hic positi letificent populos.


Item de eodem.

Silue maioris iacet hic sanctissimus abbas,
   Abbatum splendor, et monachile decus.
Hic siluas coluit, Christoque noualia fecit,
   Ut saliunca rosam, poma salix generet.
Iste locus primum siluestris et effera tellus,
   Ipsius exemplis est modo porta poli.
uir cani capitis, uir perfecte probitatis,
   Celorum ciuis dormiit in Domino.
 Plebs Aquitana, Patris corpus complectere tanti,
   Qui tibi uiuit adhuc religionis odor.
Gallia congaude Geraldo quem genuisti,
   Ac cineres sanctos hic uenerare suos.


Item de eodem.

Mente columbinus, zeli feruore seuerus,
   Alloquio dulcis, moribus egregius.
Pauperibus largus, sibi parcus, fronte serenus,
   Cunctis compatiens pectore largifluo.
Abbas Geraldus iacet hic pro carne sepultus,
   Liber enim celos spiritus obtinuit.
Gallica plebs genitrix plebi dedit hunc Aquitane,
   Et siluas ueteres Burdegale coluit.
Qui tantum terre, genti quoque profuit illi,
   Ut modo gens per eum terraque fructificet.
 Ossibus hic locus est diues decoratus opimis,
   Prosit honor populis ossibus exhibitus.


De eodem abbate.

Alba columba Dei maculis rugisque remotis,
   Quem nocuit culpe nulla nigredo sue.
Miles ut emeritus ad regis premia raptus,
   Spiritus abbatis uindicat astra sibi.
At qui de terra cinis est adiunctus eidem,
   Hac requiescit humo iure uocatus homo.
Hic natale solum, quod erat sibi Francia dulcis,
   Ultro deseruit pone sequens Abraham.
Silue Maioris probus hospes et incola primus,
   Hos tenuit saltus excoluitque Deo.
Nomine Geraldus uir strenuus alta sitiuit,
   Hic pausat corpus, spiritus alta tenet.


De eodem abbate.

Prudens ut serpens, simplex Geralde columba,
   Angelicus specie, gratus olor capite.
uir leo zelando, supplex agnus patiendo,
   Mitis, mansuetus, religione probus.
Hanc ubi diuino domuisti uomere terram,
   Ad te collectis fratribus innumeris:
Tandem communis contactus imagine mortis,
   Das animam celo, membra soli gremio.
Ora pro nobis, Geralde, Pater reuerende.
   Non opus est pro te nos aliud petere.


Audeberto Cenomannensi archidiacono.

Censeo famosis te uatibus equiparandum,
Quamuis preniteas re, fama, uatibus ipsis,
Nec tu dissideas a commoditate Maronis.
 De Berengario Turonensi pauca locutus,
Es nobis uisus, nisi fallor, magnus Homerus.


Ad comitis Stephani fratrem.

Lampadis os, Philippe, uale, puer indolis alte,
   Lux olim cleri clara futurus, aue.
Me tibi quem prefert gradus et prouectior etas,
   Ad te compellit scribere solus amor.
Scribo quod puero surgenti profore possit.
   Quodque dies nostros quodque gradum deceat.
Tu quod cudit amor, quod amici more paciscor,
   Sic ut amicus habe, solus habendo lege.
In triuiis siquidem nolo mea dicta uagentur,
   Nemo nisi infelix inuidia caruit.
Sicut nobilitat te linea sanguinis alti,
    Sic quoque te morum linea nobilitet.
Subditus esto libens uirge manibusque magistri,
   Dum uacat, assiduus disce, reuolue libros.
Tempus erit subito cum te tua prouehet etas,
   Cum te nobilitas auocet a studiis.
Nam si nescieris tunc respondere rogatus,
   Si Presul fias, mutus asellus eris.
In condiscipulos nimium seuire caueto,
   Immo magis recolas te fore discipulum.
Quod tecum gessit nec cuilibet improperabis,
   Nec tibi quod soli dixit amicus homo.
Si sis iratus, nulli tamen obiice crimen,
   Pacatus siquidem forsitan alter eris.
Nobilitas et lingua procax, moresque proterui,
   Nec sibi concordant, nec bene conueniunt.
 Nobilibus siquidem proauis Odonibus ortus,
   Ortus es Odones ut ueteres renoues.
Qui sic uixerunt, fuerint ut Iulius armis,
   Augustus pace, diuitiis Salomon.
Addidit Octodorum sibi scilicet unus eorum,
   Augustamque suis iuribus obtinuit.
Isque Theobaldum generauit pacis alumnum,
   Quo, Philippe, uenis principe progenitus.
Ergo quem decorant antique nobilitatis
   Tot proauique duces, et comites ataui:
Da condigna tue presagia nobilitati,
   Moribus ipse tuis preniteas atauis.
An sim iocundo, Philippe, locutus amore,
   In serie sensus ipse notare potes.
Quod si dicta sonant incomptam rusticitatem,
    Crede mihi melius dicere non potui.
Est ignorantis uitium, non culpa uolentis:
   Si bene non dixi, dicere quod uolui.
Denique quod sentis, quod gestit nostra uoluntas,
   Ac si protulerint carmina nostra puta.
Dicta meis uotis industria uestra coaptet,
   Dictaque uotorum uis magis appreciet.
Appreciet cartam, quod cartam misit amicus,
   Dilige quod prefert nomen amicitie.
Iam memor esto mei, memoris memorabor et ipse,
   Nec nos a nobis mors etiam dirimat.


Adele comitisse.

uadis ut insolitos uideas, mea cartula, fastos,
   Ut regum thalamos et comitum uideas.
uadis ut egregiam mihi gratifices comitissam,
    Si tamen ipsa prius gratificeris ei.
Gratificeris ei, dicens comitissa ualete,
   Regine potius nomine digna uale.
Hec est illius si nescis filia Regis,
   Anglos indomitos qui domuit gladio.
Qui sibi Northmannos inhibentes iura paterna
   Perculit ense fero, supposuitque iugo.
Iste procellosas pro littore duxit abyssos,
   Et quasi conduxit littora littoribus.
Iste licet sumptus superauerit imperiales,
   Tante plenus erat fertilitatis opum.
Ut uix thesauros aliquis perpenderit eius,
   Largus militie, largus et Ecclesie.
Denique tantus erat, ut solus fecerit orbem
    Nomen ad imperii subtrepidare sui.
In dubio tamen est que stirps utriusque parentis,
   Cum mage par fuerit clarior exstiterit.
A patribus proauis pater editus, utpote consul,
   Extulerat proauos ex probitate sua.
Addideratque suis nunc tantum rebus honoris,
   Quantum res olim patribus addiderant.
Sed neque distabat a tanto coniuge coniux,
   Quam sublimabat regia nobilitas.
Que deducta potens a nobilitate potenti,
   Terre Flandrensis nobile germen erat.
Hosque pares geminos sibimet sic fata dicarant,
   Ut speciale forent coniugii specimen.
Regem regina, reginam rex decorabat,
   Et decus alter erat, et decor alterius.
 Non uirtute minor successit filia patri,
   Excepto quod non militis arma gerit.
Arma tamen gereret nisi mos opus hoc inhiberet,
   Nec fas est ferro membra tenella premi.
Una tamen res est qua presit filia patri,
   uersibus applaudit, scitque uacare libris.
Hec etiam nouit sua merces esse petis,
   A probitate sua nemo redit uacuus.
Rursus inest illi dictandi copia torrens,
   Et preferre sapit carmina carminibus.
Ergo ne timeas, nimis est affabilis ipsa,
   Ipsa dabit tempus, et dabit ipsa locum.
Utque reor non te comitissa remittet inanem
   Sis licet ipsa rudis, more suo faciet.
Nec tibi prestabit tantillum quod meruisti,
    Prestabit quod sit lausque decusque suum.
Pene sua est orbi iam munificentia nota,
   Extremos homines iam sua dona uocant.
Ipsa mihi nota est, nec ego sum cognitus illi,
   Occuluit sibi me rustica simplicitas.
Nec nunc auderem premittere carmen ad illam,
   Sed uoluit mandans carmen habere meum.
Quidlibet audiuit nuper de carmine nostro,
   Innuit applaudens quatenus adiiciam.
Adiicio non quod par esse sue probitati
   Possit, sed uigeat ex probitate sua.
Materies grandis mea carmina nobilitauit,
   Non mea nobilitant carmina materiam.
Hanc morum probitas, hanc castum pectus honestat,
    Nobilis hanc soboles ornat, amorque uiri.
Sunt tamen et multi, quos commendare puellis
   Et decus et probitas et sua forma queat.
Hanc qui tentassent? sed quid tentasse iuuaret?
   Seruat pacta sui non uiolanda tori.
Hanc decor insolitus, et inequiparanda uenustas,
   Commendatque simul gratia colloquii.
Sed quis tam duram silicem mollire ualeret?
   Inspiciunt sine re, sed iuuat inspicere.
Premia magna putant dum spe pascuntur inani,
   Irritantque suos hanc inhiando oculos.
Nec mirum, quoniam species sua tanta refulget,
   Debeat ut cunctis prefore uirginibus.
Hanc ego uidissem nisi rusticus erubuissem,
   Ipsam quippe loquens inspicere erubui.
 Tunc nisi palantes obliquarentur ocelli,
   Mox exhausisset omnia uerba mihi.
Gorgone conspecta quamplures destituuntur
   Taliter a propriis protinus officiis.
Et coram Circe sic multi diriguere.
   Non etenim poterant lumina ferre dee.
uix ideo uidi, uidisse tamen reminiscor,
   Ut reminiscor ego somnia uisa mihi.
Sic me sepe nouam lunam uidisse recordor,
   uel dum uix uideo meue uidere puto.
uix ipsam uidi, sed sicut et ipse recordor
   Diane species anteferenda sua est.


Ad eamdem, pro cappa quam sibi promiserat.

Quam peto, quam petii, si reddas, Adela, cappam,
Que deceat dantem, deceat simul accipientem:
 Nulla mihi maior, melior mihi femina nulla,
Nam Regina mihi tu fies ex comitissa.
Te quoque maiorem formabunt carmina nostra,
Carmine tu nostro latum spargeris in Orbem,
Ut te nosse queat et Cyprus et ultima Tyle,
Aethiopes, Indi, Getulus, et insula queque.
Grandia dico quidem, sed grandia dicere noui,
Ex quo materiam mihi sumpsi de comitissa.
Ipsa mihi carmen, calamum mihi suggeris ipsa,
Ipsa dabis flatus, os ipsa replebis hiulcum.
Emeritas soluis mercedes ipsa Petis,
Tu cogis uates taciturnos esse loquaces.
Ergo tuum uatem, Comitissa, reuise loquentem,
Et refer, o domina, scribenti premia cappam,
 Cappam que phrygium rutilans circumferat aurum,
Cappam que gemmis ambitum pectus honestet:
Ut te habeat pectus hec dum super induet artus
Cappam que pretium comitisse preferat instar,
Quam merito ualeam comitisse dicere cappam.
Sicut et excellis reginas et comitissas,
Sic Reginarum comitissarumque lacernas
Hoc excellat opus, quod te super astra perennet.
Magna peto, si non maiora rependere nosses.
Ipsa pusillanimes fastidis parua petentes.
Non nimis alta peto, non ad nimis alta relabor
Quolibet ornatu debes ornare ministros,
Et ditare simul thesauros ecclesiarum.
Id petiisse meum est, id te prestare tuum sit.
Sic mihi responde iuri ut faueas utriusque,
 Et caue ne desit etiam sua fimbria cappe.


Cecilie regis Anglorum filie.

Regia uirgo, uale, uale, inquam, regia uirgo,
uirgo Romuleis tunc anteferenda puellis,
uirgo uirginibus nunc anteferenda ceuis,
Quam pater augustus equauit regibus Anglis.
Quam species forme cum uirginitatis amore,
Et morum probitas ingenti laude uenustat.
Quam satis exornat sua sollicitudo legendi,
Quam patre nobilior sponsus sibi gratificauit.
Ergo placere tuo uirgo contende marito.
Nam neque nupsisti quasi cuilibet e grege sponso:
Sed magis egregio, cuius te forma perennet.
Quod tibi que multa est librorum lingua loquetur,
Ecce tibi, uirgo, si quid tamen ipse ualebo,
 Offero me pro posse meo, uel si placet ultra.
Audiui quamdam te detinuisse sororem,
Cuius fama meas aliquando perculit aures
Nomen it elapsum, uidisse tamen reminiscor.
Baiocensis erat, sed tunc erat Andegauensis,
Quam, tibi si placeat, nostra de parte saluta,
Atque mihi nomen rescribe tuumque suumque.


De duce Rotgerio.

Cui probitas patris peperit bellando ducatum,
Quem pax, quem probitas patri sua multa cequat,
Salue, Rogeri, longum dux inclyte, salue,
Ut speciale tibi salue fac Burguliani.
Attamen anticipant nostros tua facta colonos
Namque tuum nomen totum uulgatur in orbem,
uel quia militie stipendia fundis opima.
 uel quia tractas rem consultus homo popularem,
Que stat firma tuis non concutienda diebus:
Siue quod Ecclesias immenso munere ditas,
Siue quod inuitas hac tempestate Camenas
Dapsilitate tua, ne possit Apollo tacere.


De Hostiensi episcopo

Odas, o utinam cui mittuntur placituras
   Odoni magno dirigo paruus ego.
Odo pontificum decus et specialis honestas
   Consilium pape, regula iustitie.
Ecclesie robur, non concutienda columna;
   Mittit quod placeat Burgulianus aue.
Burgulianus aue magno dicit patriarche,
   Quod mihi notitiam presulis obtineat
Odo, Wido mea mihi te celebrauit in aure,
    Pluribus indiciis te mihi significans.
Guido tuum nomen nostrum deuexit in orbem,
   Utque uiri tanti preco uir ille mihi.
Te mihi procerum statura significauit,
   Que non excedat effigiata modum.
Mores iocundos Wido tibi dixit inesse,
   Et quod conueniat moribus alloquium.
Utque mihi dixit, ditat te littera diues,
   Et uatum Musas deliciosus amas.
Si cantare uelis cantas modulamine dulci;
   His superest uultus et facies hilaris.
Affatu suauis, communis et omnibus omnis,
   Exhilaras mestos, et stolidos reprimis.
Os Oratorum modo uiuis Tullius alter;
    Callidus in uerbis uiuis Aristoteles.
Tempora que modo sunt, que sunt sine remige nauis,
   Rectorem statui te uoluere sibi.
Qui te fecerunt Odo uelut Hostia Rome;
   In modico Rome te facient dominum.
Hic iam ceperunt ordiri prouida fata:
   Hic intelligimus, iamque fauemus eis.
Odoni factus heres in pontificatum,
   Mox in papatum substituendus eris.
Hoc locus, hoc nomen, hoc signat copia lingue;
   Hoc alti sensus precinit integritas.
Innuit hoc habitus tunicate religionis,
   uos ambos idem Cluniacus genuit.
Ambos uos fouit, uos Hostia sustulit ambos,
   Alter papa fuit, nec minus alter erit.
 O si tunc merear florere superstite uita;
   Ut tunc te toto pallidus ore canam
Tunc Orpheus nostram nequeat superare Camenam;
   Si pleno flatu buccina nostra sonet.
uelis furtiuis uehitur modo nostra carina,
   Namque piratarum perstrepit omne genus.
Insontem lacerant me dentibus obloquiorum,
   Meque reum mortis clamitat inuidia.
Obiiciunt quod ego tabulas post tempora tango,
   Quod non demisso uado supercilio.
Ipse susurro tamen, mecum quoque rumino psalmos,
   Atque obliquatis uultibus intueor.
Ut fur inuidie probitati est seua nouerca,
   Quocirca tepeo sepius a studio.
Quod si me uellet defensio uestra tueri,
    Ut mea duntaxat carmina diligeres:
Repentes hedere mox serpent uberiores,
   Si quando audaci fretus ero gladio.
Audaci si quando lyras moderamine tangam,
   Si musas pleno pectine discutiam.
Si quando impauidus uates audebo uocari,
   Si calamos teneam non trepidante manu.
Si uerbo nostris signisue quibuslibet Odis
   Illudas, Odo, fulmina non timeo.
Fulmina que timeat, quem maxima Roma tuetur
   Quid timeat tua quem proteget Odo manus?
Me sub amore tuo digneris, maxime Pastor,
   Tutior ut Romam si sit opus uideam.
Tutior ut duce te Romana palatia cernam,
   Quem mea rusticitas terreat absque duce.
 Iam nunc de uestro tanquam securus amore,
   uobis commendo quod penitus cupio.
Me presumentem de te confundere noli,
   Debita posco quidem, da mihi, namque potes
Si quotcunque modis aures obstruxerit aspis,
   Ut nolis nostras insinuare preces.
Si quesita neges, possisque negata referre,
   Si tua claudantur corda meis precibus:
Ut dare tu nolis sine damno quod dare possis,
   Non es quem spero, quem tuus ipse cano.
O quam sperabam uiuis procul et procul alter,
   Quod Deus auertat ut mihi tu facias.
Unicus est Odo mihi filius, imo coabbas,
   Pro quo deuotus asto tuis pedibus.
 Namque manum super hunc nimis aggrauat ille Remensis
   Iram qui pape funditus emeruit.
Imposuit siquidem regi diadema Philippo
   Nunc et in hoc pape negligit imperium,
Propterea fundo mea uiscera funditus Odo,
   Ut mihi perficias hanc tibi rem facilem.
Abbatis partem sustentes ordine recto,
   Ut restauretur filius ille meus.
Quod confirmauit in eo Romana potestas,
   Inconuulsum sit, permaneatque ratum,
Et potes et debes, nisi me contempseris, Odo
   Abbatem sancto reddere Remigio.
Non ingratus ero, superaddam gratificandus
   Munera carminibus, carmina muneribus.
 Ecce fatigatus nimium remeare nequiuit,
   Sed si mandabis ut ueniat ueniet.
Iam securus erit, redeat si scripseris illi,
   Nouerimus quoniam restituendus erit.
Si mandare uelis quod penses utile nobis,
   Guidonem nostro noueris esse loco.
Guido mihi uiuit, magnus, bonus, atque fidelis,
   Magni momenti, nominis haud modici.
Hunc uenerare modo quo nos ueneramur eodem,
   Namque bona morum simplicitate uiget.
Odam dilatat occasio multa precandi,
   Sed modo fine breui sis memor, Odo, mei.


Item de eodem.

Odonem saluere meum sine fine preopto:
   Odo mi, salue, papa futurus, aue.
 Quod te dico meum, presumptio dicere cogit,
   Tantum tantillus pontificem monachus.
Quem nunquam uidi, quem solis auribus hausi,
   Dicere pre nimio cogor amore meum.
uisceribus totum te nostris insinuaui,
   Te siquidem noui carmina diligere.
Et laudas uates, et premia uatibus offers,
   Iocundus, prudens, felle columba carens.
Compatiens miseris, peregrinis auxiliator,
   Morum pre cunctis asperitate cares.
Maximus orator, uatum specialis amator,
   Inuitas nostros ad studium calamos.
Talem te cupio, mihi te desidero talem,
   Qualis es, et qualem te uolo promereor.
Queso mihi debe quod debet amicus amico,
    Quos indiscussus consolidauit amor.
Inter quos unquam non est alterna uoluntas,
   Qui sapiunt, uiuunt et moriuntur idem.
Ecce tibi talem, me si dignare, paciscor,
   O utinam uotis faueris, Odo, meis!
Si mihi te dederis, si te dignabere nostrum,
   Inter cantores Orpheus alter ero.
Iam quoque de uestro nimium confisus amore,
   Audeo pro caris insinuare meis.
Burchardum commendo meum, quem diligo multum
   Tuteleque tue, consilioque tuo.
Urit Guidonis penuria multa penates,
   Odo, roriferas cui plue diuitias.


Domine Emme.

 Cenobitarum decus et decor Emma sororum,
   Suscipe quod mandat Burgulianus aue.
Burgulianus aue tibi mandat, et immolat illud,
   Quod te contiguet perpetuetque mihi.
Utpote quam proprio sic fouit melle sophia,
   Ut nunc emanent ubera lacte tua.
Quod nuper patuit mihi carmina uestra legenti
   Que tu gratuito nectare condieras.
Ad te concurrunt examina discipularum,
   Ut recreentur apes melle parentis apis.
Quod si discipulos uester concederet ordo,
   uellem discipulus ipsemet esse tuus.


Amato archiepiscopo.

Pontificum lex est ueniam prestare roganti,
   Dissoluit legem qui prohibet ueniam.
 Optime pontificum, mihi sic applaude roganti,
   Ut mihi pontificem te tua facta probent.
Aures ergo diu pulsatas pande benignus,
   Quamque rogo supplex inueniam ueniam
Nubibus ablatis me respice fronte serena,
   Quidlibet emendo si ueniam mereor.
Sin autem, certe querimonia nostra cequos
   Tanget ut emendent talia pontifices.


uersus Odonis ad abbatem.

Hanc, Baldrice, tibi mittit tuus Odo salutem,
   A te rescribi quam cupit ipse sibi.
Nuper, amice, tuum tenui legique libellum,
   Credere uix potui temporis huius opus.
Tantum pondus erat uerbis, facundia tanta,
   Posset ut hec credi composuisse Maro.
Inter amicorum scribi mea nomina sperans,
   Deuolui librum terque quaterque tuum.
 uel leuis ulla mei non est ibi mentio facta,
   Commouit mentem res nimis ista meam.
Scilicet indignum me, uir facunde, putasti,
   Carmine quem uelles perpetuare tuo.
Attamen urna, lepus, coruus quoque, cancer, aselli,
   In celo stelle te quoque teste nitent.
Et post tantorum tot nomina clara uirorum
   uiles bestiole celica regna tenent.
Me quoque multorum post nomina clara uirorum,
   Fac tua celestis pagina suscipiat.
Hereat in libri, rogo, margine distichon unum,
   Inscriptus ualeat quo tuus Odo legi.
Si meritis precibusque meis quesita negabis,
   Extorquebo tamen improbitate mea.
Hec mea sepe tibi triuialia carmina mittam,
   Sic indignanti quod precor excutiam.





CARMEN BALDRICI DE TABULIS SUIS. FRAGMENTUM.


Quod attinet ad stylum, eo maxime utebantur ueteres ad scribendum in tabulis ceratis. Legimus in ueteri codice, modo bibliothece Ottoboniane, carmina Baldrici Burguliensis abbatis, partim edita, partim haud uulgata, in quibus unum est lugubre, imo festiuum carmen de graphio fracto, quo Baldricus ad scribendum in tabulis ceratis per annos decem usus fuerat. Ni res parum seria esset ad propositum nostrum, integrum illud carmen referrem, in quo auctor totum styli artificium et usum describit. Hic uenit in mentem Leonis Allatii, qui amisso calamo, quo ad grece scribendum unico per annos quadraginta usus fuerat, adeo indoluit, ut uix lacrymas continuerit. In alio carmine Baldricus ludit in tabulas suas, que non cera nigra de more, sed uiridi oblite erant, ad recreandos scilicet oculos: ludit et in stylum eis accommodatum, quem fecerat quidam Lambertus Andegauensis; laudatque abbatem Sagiensem, cuius dono acceperat sacculum, quibus ille tabule, uix semipedales, incluse erant. Earumdem uero breuitatem atque formam pre ceteris commendat his uersibus

In latum uersus uix octo pagina uestra;
   In longum uero uix capit hexametrum.
Attamen in uobis pariter sunt octo tabelle,
   Que dant bis geminas paginulasque decem.
Cera namque carent altrinsecus exteriores;
   Sic faciunt octo quattuor atque decem.
Sic bis sex capiunt, capiunt et carmina centum;
   Id quoque multiplices paginule faciunt.
Idem uersibus suis celebrat Girardum et Hugonem notarios seu scriptores suos, qui carmina sua e tabulis ceratis in membranas referebant.



OPUSCULA DUBIA.





DE REuELATIONE ABBATUM FISCANNENSIUM.







ACTA S. uALERIANI MARTYRIS AUCTORE, UT uIDETUR, BALDRICO.
(CHIFFLET, Histoire de l'abbaye de Tournus, preuues, p. 33, ex codicibus mss. Acceyensi, Cabilonensi, et aliis quibusdam

 Beatissimorum martyrum gloriosa certamina, ob honorem Christi Domini ac Dei nostri assiduis cultibus et solemnitate annua celebrantur, ut dum fidem martyrum plebs deuota cognoscit, et illos triumphasse gaudeat, et se patrocinio eorum protegendam esse confidat. Celebre enim habetur, sancte recordationis Eusebium historicum, Cesariensis urbis episcopum, egregie uite beatissimum sacerdotem, ecclesiastica quoque institutione doctissimum, et precipua sollicitudine uenerandum per omnem orbem, in quantum diuino adiuuante Spiritu, ut gestum est rei ueritate decursa ualuit reperire; prout singularum prouinciarum urbes, loca, uel oppida, illustrari triumphis martyrum celestibus meruerunt, quorumque principum tempore ordinata  officiorum instantia innumere persecutiones acte fuerint, declarasse: qui etsi martyrum singulorum integras non explicuit passiones, tamen Christianis deuotis atque fidelibus unde scribi uel celebrari debeant, ueraciter intimauit. Dei itaque gratiam toto orbe diffusam fidelis cultor excoluit; dum uelut exiguo tritici semine copiose messes agri fertilitate gignuntur, et multiplicata ubertate proficiunt, ita supradicti uiri relatione, ab unius codicis fonte diffuse scriptis manantibus fidelium, totum orbem celebrande passiones martyrum rigauerunt. Nos tamen rei ordinem exsequentes passionem sancti ualeriani martyris ea scribere deuotione curauimus, quam triumphante Christo perfectam certissima ueritate comperimus.

 Igitur Antonini imperatoris temporibus grauissima persecutionis instantia pullulabat; adeo ut cunctis imperii sui prouinciis generali fuerit auctoritate uulgatum et decretis imperialibus constitutum, ut ubicunque Christiane religionis, indiscreto honore, sexu uel genere persona fuisset inuenta, diuersis afflicta suppliciis capite puniretur. Tunc in Lugdunensi urbe maxima uel precipua Galliarum, sancte recordationis Photinus episcopus, cuius uite merita consummatio martyrii declarauit, institutor Christianorum doctissimus habebatur: qui ut prefatus historicus refert, cum aliis quadraginta et octo martyribus, persecutorum instantia comprehensus, ergastularibus, tenebris mancipatur: et quinquaginta  anime Christi gloriam confitentes, in unum carcerem pariter retruduntur. Ex quibus sanctus Marcellus, et sanctus ualerianus nocturno tempore annuntiante angelo euocati pariter et soluti, alter  eorum Sequanorum, alter Aeduorum prouincias interiecto Arari petierunt: diuine utique prouisionis instinctu, ut eorum institutione et gentilium corda ad celestis religionis gratiam peruenirent, et nominate prouincie proprio semper martyrum patrocinio munirentur.

Illo in tempore, post sancti Marcelli gloriosum certamen martyrii, Prisci presidis examinatione confectum, nec longo interuallo, dum ipse preses ad Lugdunensem urbem sub uoce preconis, et per aggerem publicum mularibus uehiculis, et per amnem Sagone nauali cursu, diuiso agmine properaret Trenorchium, quod tunc in erogandis militum annonis castrense horreum uocabatur, die iam uespertinis horis declinante peruenit. Ubi dum de  passione sancti Marcelli que in Cabilonensi urbe acta fuerant, insana relatione denuntiat, suggestione gentilium cognouit, sanctum ibi ualerianum orationis secretissimam habere cellulam, et multos iam Christicolas effecisse.

Tunc nequissimus preses eadem nocte atroci cogitatione uersatus, aduentante iam luce ut mentis crudelitas flagitabat, sanctum perquiri ualerianum ab officio, et suis conspectibus statui imperauit. Ad cuius tugurium cum directi milites peruenissent, ille eos estimans Christianos gratia caritatis, more hospitalitatis inuitat. Quem illi primitus intuentes, signum crucis et intra cellulam suam habere, et suis adhibuisse uultibus, conspexerunt; statimque comprehensum dixerunt sagaci inquisitione solliciti,  quod esset signum illud quod intra suum tugurium inuenissent, aut illis uenientibus in suam signasse faciem uideretur. Tunc sanctus ualerianus respondit: »Hoc est signum salutis, in quo Dominus celi et terre iehsu Christus, una cum Patre et Spiritu sancto regnans ante secula, et in eternum permanens, nos sua passione redemit, et moriendo contritis mortis uinculis, eterne uite premia condonauit.« Tunc illi dixerunt: »Ergo et tu, Marcelli socius, Christianum te esse denuntias?« Sanctus ualerianus respondit: »Me et socium sancti Marcelli, et Christianum esse, libera et usque in finem mansura uoce profiteor.«

Impositis itaque uinculis, et post tergum manibus  uinctis ueluti scelerati criminis reus, Prisco presidi ab officio presentatur. Quem cum ille intueretur belluini cordis seueritate inflammatus sic ait: »Tu es ualerianus, Christi nomen predicans errore superfluo  periturus? An fortasse que acta fuerint de socio tuo Marcello, simili errore decepto, ad tuam minime notitiam peruenerunt? Consule tibi, deorum immortalium numina uenerando. Cognosce que adorari sacratissimi imperatoris decernit auctoritas: que et patres nostri uiderunt, et nos eorum effigies sanctissimas adoramus, et quorum progenies celis manifestissime dominatur. Omnipotentem itaque Iouem, et Iunonem eius coniugem ac sororem: uenerem etiam tanti dei filiam, uulcanum et Martem fratres ipsius pariter et maritos adora. Quod si non feceris, longe a collega tuo Marcello grauioribus suppliciis punieris.«

Sanctus ualerianus respondit: »Presidem te esse, et iudicem prouinciarum, circumstans declarat  officium; sed omnis scientie, error gentilium reddit ignarum. Quomodo imperatoris tui nefaria religione, imperatorum decreta conuellis? Que sunt numina ista que loqueris? Incesta puniri legum precipiunt statuta; et tu deum esse omnipotentem uoce sacrilega profiteris, quem germane sue fuisse coniugem non negasti; filiamque eius uenerem, fratris uxorem a me estimas adorandam? Hec crimina in numinibus ueneranda, et in hominibus damnanda pronuntias? Tuo te satis abundeque errore confundis. Et beatissimi fratris mei Marcelli supplicia mihi te illaturum minaris, glorioso certamine superata? Atque utinam te uictum et illius uirtute, et tua pronuntiatione cognosceres, et Deum celi ac terre dominatorem omnium rerum atque factorem, de  bonis sensibus adorares; qui sine crimine passus est; ut sua nos morte ab eterno mortis crimine liberaret et sua resurrectione fiduciam nobis perpetue salutis ostenderet, cuius regni nec finis nec principium inuenitur! Hic est Deus uerus, qui non  in metallis, nec in lapidibus, sed in templo fidei et eterne beatitudinis gratia reperitur.«

Priscus preses dixit: »Circumstantia puniendi supplicia non pauescis? Et uelut iustificaturus [al., iudicaturus] iudicem uana quedam deliramenta pronuntias? Nunc euidentius approbabis meorum uirtutem numinum, aut uanam Dei tui potentiam, in tormenta deficiens.« Sanctus ualerianus respondit: »Tormenta ista que nominas, iam a precedentibus meis sunt commilitonibus superata.« Tunc seuissimus preses stipiti appensum sanctum Dei martyrem unguibus iussit ferreis laniari: et cum auxilio Christi nullis fatigatus suppliciis in laude Domini perduraret, ac nequissimus preses, per illius perseuerantiam et ad ueram Christiane fidei  religionem peruenire plurimos uereretur, solutum exinde, in locum quo nunc uenerandi corporis reliquias excolimus, gladio feriente iussit interfici.

Tunc sanctus ualerianus primi martyris et leuite sancti Stephani habens gratiam et gloriam reminiscens, celos intuens illum uidit oculis sibi offerre coronam, cui moriendo non metuit martyrii prebere uictoriam. Sic itaque sanctus martyr locum illum corpore consecrauit, celorum spiritu regna conscendens. Cuius festiuitatem annuam celebrantes patrocinium de bonis mentibus exoremus, ut fidem plebis augeat, prouinciam propriam tueatur, cunctumque populum suis cultibus adherentem pia intercessione conseruet: et qui eius triumphum  deuotus ac fidelis scriptor excoluit, in presenti seculo, uel in futuro, patrocinio eius eterna gratia muniatur, prestante Domino nostro Iesu Christo, cui est imperium et potestas cum Patre et Spiritu sancto in secula seculorum. Amen.





DE uISITATIONE INFIRMORUM







BALDRICI DOLENSIS DIPLOMA Quo omnia bona monasterii S. Florentii confirmat. 
[Spicil. edit de la Barre, t. III, p. 459.]

 Quoniam antiquorum bene gesta a modernis multoties deprauantur, nec secularia tantum, sed etiam ecclesiastica iura ignorantium seria sepe perturbat  cupiditas: non incongruum hinc arbitror iuxta rerum necessitudinem, et temporum rationem, precedentium instituta succedentium consensu quasi  quibusdam fulcire sustentamentis, atque quibusdam munire presidiis, ut qua manum inferre possit alieni cupidus appetitor, nichil reperiat. Hac quidem consideratione a monachis S. Florentii res quedam ita gesta est. Dum domnus Baldricus Dolensis archiepiscopus, Roma rediens, in secundo ordinationis sue anno pallium, sui scilicet ordinis perfectionem, secum deferret, pridie Nonas Martii Salmuro apud Sanctum Florentium hospitatus est. Qui in crastina die, que tunc Dominica euenit, capitulum ingressus, cum sermonem cum fratribus habuisset, ab ipsis rogatus est ut ea omnia que in suo episcopio possidebant, et sue dignitatis consensui pertinebant, firmissime eis concederet, et sua auctoritate protegeret: quibus ipse se facturum spopondit.  Post triduum ergo, die scilicet quo discessurus erat, summo mane tabulam pulsare fecit, et fratribus  congregatis capitulum ingressus est, et eis omnia sicut poposcerant concessit, salua tamen querela canonicorum S. Sansonis, et ecclesie Sancte Marie, que in castro Dolis sita est. Huius concessionis testes sunt Ioannes episcopus S. Briochi, qui cum eo uenerat et presens aderat; domnus abbas Guillelmus eiusdem cenobii, Orgerius prior, et omnes alii fratres qui tum in conuentu S. Florentii aderant, quos longum est enumerare. Ipse quoque Ioannes episcopus concessit nobis et quidquid in episcopio suo habebamus, et quidquid exinde acquirere possemus.

Actum est hoc anno ab Incarnatione Domini 1109, indictione Romanorum II, cyclo lunari uIII, termino Paschali XIu, Kalendas Maii, die ipsius  Pasche, uII Kalendas Maii, luna ipsius diei uicesima prima.




ANNO DOMINI MCXXX
HONORIUS II PONTIFEX ROMANUS





NOTITIA HISTORICA


 Honorius, dictus ante Lambertus, Bononie natus, Ostiensis episcopus, qui Wormatiensi principum conuentu resignantem libere inuestituram episcoporum imperatorem Henricum, auctoritate sedis apostolice, cuius legatione fungebatur, uinculo anathematis absoluerat, electus est pontifex XIX Kalendas Ianuarii, anno Christi 1124, tempore Henrici regis Germanie u et imperatoris eiusdem nominis Iu. Contra eum in schismate creatus est pseudopontifex Theobaldus sancte Anastasie cardinalis, Celestini II nomine insignitus. uerum quia cum Honorio pars potior erat, inquit Chronicon Cassinense, fautores Theobaldi rerum euentum cernentes ad Honorium se contulerunt. Idem iisdem fere uerbis abbas Urspergensis, addens eumdem in Romana  Ecclesia diutissime probatum, et in ea legatione, qua ipse dudum in reconciliatione regni et sacerdotii Germanicis in partibus strenue laborauerat, eis citraque notificatum, tam illorum qui longe, quam qui prope erant, sacerdotum unanimi fauore consecratum, moreque sedis illius uere tanto honore dignum, Honorium appellatum esse. Unus Tyrius lib.  XIII Belli sacri, cap. 15, de electione huius pontificis ait: »Eodem anno 1124 dominus Calistus bone memorie papa secundus uita decessit, cui substitutus est quidam Lambertus, patria Bononiensis, Ostiensis episcopus, qui dictus est Honorius. Hic electus est sub contentione cum quodam Theobaldo presbytero cardinali tituli Sancte Anastasie; et quia electio ipsius Honorii minus canonice processerat, post duodecim dies in conspectu fratrum mitram et mantum sponte refutauit atque deposuit. Fratres uero tam episcopi quam presbyteri et diaconi cardinales, uidentes ipsius humilitatem et prospicientes in posterum ne in Romanam Ecclesiam aliquam inducerent nouitatem, quod perperam factum fuerat in melius reformarunt, et eumdem Honorium  denuo auctorizantes ad eius uestigia prociderunt, et tanquam pastori suo et uniuersali pape consuetam obedientiam sibi exhibuere.« Hec de Honorii electione Tyrius. Eadem iisdem fere uerbis Pandulphus apud Baronium: »Willelmum Tyri archiepiscopum ex Latinis primum a Guaremundo Hierosolymitano patriarcha consecratum pallio donauit,  scriptisque ad episcopos et clericos Tyri nec non ad predictum Guaremundum Hierosolymitanum patriarcham epistolis mandauit, ut suum illi archiepiscopum a se iure pallii donatum benigne accipiant, et religiose obseruent.«---»Misit etiam cum eodem, inquit Tyrius, dominum Aegidium Tusculanum episcopum, apostolice sedis legatum, uirum eloquentem et admodum litteratum, per quem Antiocheno patriarche Bernardo epistolam scripsit, monens ut domino Tyrensi suos quos detinebat, sub pena suspensionis, restitueret suffraganeos. Initio pontificatus Oderisium abbatem Cassinensem, ob contemptum sedi apostolice iteratis uicibus illatum, excommunicauit, et deposuit.« Petrus Diaconus: »Sanctum Bernardum hac etate mirabilem ac uelut quoddam  sidus terris illapsum, Hidelbertum Turonensem archiepiscopum, Norbertum multarum gentium apostolum, Hugonem de S. uictore Parisiensem theologum, aliosque uiros ingenio, doctrina, religione ac pietate prestantes, mirifice coluit. Decreta synodi Nannetensis, quibus duo iura Conano comiti Britannie consentienti eripiebantur, rescripto quodam uelut sancte et legitime constituta confirmauit: prauamque illam corruptelam potius quam consuetudinem, qua, decedente marito uel uxore, uniuersa decedentis mobilia, queque ex naufragio emerserant, non ad filios uel legitimos heredes, sed ad fiscum transibant, magno beneficio totius Britannie plane abrogauit.« Papirius Massonus: »Ottonem Halberstadensem episcopum a suis canonicis accusatum et  conuictum quod pro consecratione cuiusdam ecclesie triginta solidos accepisset, deposuit, eique Rodulphum substituit.« Chronicon Hirsaugense: »Willelmo duce Apulie et Calabrie sine liberis defuncto, Rogerium Sicilie comitem eiusdem inuasorem, ui et armis cegit ad iuramentum fidelitatis more solito Ecclesie Romane prestandum. Ludouicum Crassum Francie regem bonorum et iurium ecclesiasticorum usurpatorem, a Stephano Parisiensi  episcopo iustis censuris innodatum, male informatus, ideoque a S. Bernardo binis litteris grauiter satis reprehensus, absoluit. Huius tempore Tanchelinus quidam Adamitarum heresim condens, multos Antuerpie sua eloquentia et sedulitate seduxit. Negabat enim corporis et sanguinis Christi perceptionem ad salutem prodesse: nichili faciebat sacerdotes et episcopos: suis heresibus non assentientes per suos sectatores, habebat enim circiter tria millia militum qui eum ubique sequebantur, occidi iubebat. Ad eam heresin ex hominum animis eradicandam, illius loci episcopus constitutus est Norbertus Premonstratensis ordinis: qui suis concionibus adeo profecit, ut fere omnes ad fidem catholicam conuersi fuerint, afferentes in ecclesiam corpus Dominicum,  quod per decem annos in cistis et foraminibus secluserant.« Robertus continuator Sigeberti: »Eiusdem temporibus uniuersa fere Pomeranorum natio a Boleslao Poionorum duce subacta, magnusque rex Gothorum predicatione Ottonis Bambergensis episcopi Christianam fidem complexus, in Christi castra transierunt.« Helm. cap. 41. Olaus lib. II, De gentibus septentrionalibus cap 7: »Cumque tandem Honorius papa post obitum Henrici u, qui sine herede decesserat, anno Domini 1125, Lotharium ducem Saxonie, communi procerum consensu regni et imperii successorem designatum, a rebellantibus contra eum Henrici nepotibus ex sorore, Conrado nimirum et Friderico Sueuorum ducibus, ut testatur Frisingensis, sententia excommunicationis in eos  prolata, ab intestino bello liberasset, defunctus est XuI. Kalend. Martii, anno 1130: cum tenuisset pontificatum annis quinque, mense uno, et diebus septemdecim.«---»Hic fecit, inquit Pandulphus apud Baronium, ordinationes in Urbe plures,« etc. Aegrotus deferri se fecit ex Lateranensi palatio ad monasterium S. Andree, ibique in pace defunctus est; sepultus uero in basilica Saluatoris.





NOTITIA DIPLOMATICA.


+ Honorii sententia hec est : OCULI DOMINI SUPER IUSTOS  Bullis eius subscripserunt:

    ep. Albanensis uitalis a 7 Mart. 1125 ad 28 Mart. 1126
    ep. Ostiensis Ioannes d 24 Mart. 1129
    ep. Portuensis Petrus a 2 Apr. 1125 ad 7 Mai. 1128
    ep. Prenestinus Guilielmus a 2 Apr. 1125 ad 24 Mart. 1129
    ep. Sabinensis Crescentius a 2 Apr. 1125 ad 21 Iul. 1126
    Conradus. a 7 Mai. 1128 ad 24 Mart. 1129
    ep. Tiburtinus Guido a 7 Mart. 1125 ad 21 Iul. 1126
    ep. Tusculanus. Aegidius a 7 Mart. 1125 ad 24 Mart. 1129
    pr. card. tit. S. Anastasie Petrus a 7 Mai. 1128 ad 24 Mart. 1129
    pr. card. tit. SS. Apostolorum Gregorius a 2 Apr. 1125 ad 24 Mart. 1129
    pr. card. tit. SS. Aquile. et Prisce. Gerardus a 4 Mai. 1125 ad 24 Mart. 1129
    pr. card. tit. S. Balbine Gregorius a 2 Apr. 1125 ad 24 Mart. 1129
    pr. card. tit. S. Cecilie Ioannes d 28 Mart. 1126
     Goselinus d 24 Mart. 1129
    pr. card. tit. S. Calixti Petrus a 2 Apr. 1125 ad 24 Mart. 1129
    pr. card. tit. S. Chrysogoni Ioannes a 28 Mart. 1126 ad 24 Mart. 1129
    pr. card. tit. S. Clementis Anastasius d 7 Mart. 1125
    Ubertus a 28 Mart. 1126 ad 24 Mart. 1129
    pr. card. tit. S. Cyriaci Rusticus d 24 Mart. 1129
    pr. card. tit. S. Equitii Petrus a 7 Mai. 1128 ad 24 Mart. 1129
    pr. card. tit. S. Eudoxie Benedictus a 2 Apr. 1125 ad 21 Iul. 1126
    pr. card. tit. S. Laurentii in Damaso Deusdedit ab 1125  ad 24 Mart. 1129
    pr. card. tit. S. Lucie Gregorius d 2 Apr. 1125
    pr. card. tit. S. Marcelli Petrus ab 1125  ad 21 Iul. 1126
    pr. card. tit. SS. Marcellini et Petri Crescentius d 2 Apr. 1125
    
    pr. card. tit. S. Marci Bonifacius a 4 Mai. 1125 ad 21 Iul. 1126
    pr. card. tit. S. Pamachii Aldericus d 28 Mart. 1126
    pr. card. tit. Pastoris Conradus d 21 Iul. 1126
    pr. card. tit. S. Praxedis Desiderius a 7 Mart. 1125 ad 28 Mart. 1126
    pr. card. tit. S. Sabine Gregorius d 21 Iul. 1126
    pr. card. tit. S. Sixti Sigizo a 7 Mart. 1125 ad 24 Mart. 1129
    pr. card. tit. S. Stephani Saxo a 2 Apr. 1125 ad 24 Mart. 1129
    pr. card. tit. S. martyris Susanne Petrus a 7 Mart. 1125 ad 7 Mai. 1128
    diac. card. S. Adriani Mattheus a 2 Apr. 1125 ad 4 Mai. 1125
    diac. card. S. Angeli Gregorius a 2 Apr. 1125 ad 24 Mart. 1129
    diac. card. SS. Cosme et Damiani Ionathas a 2 Apr. 1125 ad 24 Mart. 1129
    diac. card. S. Georgii ad uelum aureum Rossemanus a 2 Apr. 1125 ad 4 Sept. 1128
    diac. card. S. Lucie Stephanus a 2 Apr. 1125 ad 28 Mart. 1126
    diac. card. S. Marie in Aquiro Comes d 2 Apr. 1125
    diac. card. S. Marie in Cosmedin Stephanus a 28 Mart. 1126 ad 21 Iul. 1126
    diac. card. S. Marie in Dominica Angelus a 2 Apr. 1125 ad 21 Iul. 1126
    diac. card. S. Marie in Porticu Romanus a 2 Apr. 1125 ad 21 Iul. 1126
    diac. card. S. Marie in uia lata Petrus d 28 Mart. 1126
    diac. card. S. Nicolai de carcere Ioannes a 28 Mart. 1126 ad 21 Iul. 1126
    diac. card. SS. Sergii et Bacchi Gregorius a 2 Apr. 1125 ad 24 Mart. 1129
    diac. card. S. Theodori Hugo a 7 Mart. 1125 ad 21 Iul. 1126
    prior subdiaconorum sacre basilice Hyacinthus d. 21 Iul. 1126.
    sacre basilice subdiaconi Ioannes, Rodulphus , Hermannus, Nicolaus, Mattheus .
    prior subdiaconorum de Cruce Siluius d. 21 Iul. 1126
    sacri palatii subdiacouus Bobus, Stephanus d. 21 Iul. 1126
    subdiaconi Petrus, Caleph, Ioannes, Gerardus d. 21 Iul. 1126
    clericus Bonifacius d. 21 Iul. 1126
    Date bulle sunt p. m.
    Aimerici  S. R. E. diac. card. et cancellarii a 19 Febr. 1125 ad 19 Dec. 1129.
    Aimerici S. R. E. diac. card. ac bibliothecarii uice domini Friderici, archicancellarii et Coloniensis archiepiscopi.





[EPISTOLAE ET PRIuILEGIA.]





HONORII II PONTIFICIS ROMANI EPISTOLAE ET PRIuILEGIA.



I. Ecclesie S. uincenti Bergomatis canonicorum protectionem suscipit et possessiones iuraque confirmat. 
[UGHELLI Italia sacra, Iu, 450.]


HONORIUS episcopus, seruus seruorum Dei, dilectis filiis ALBERTO archipresbytero et fratribus in matrice Bergomensi ecclesia S. uincentii canonice uiuentibus eorumque successoribus in eadem religione manentibus in perpetuum.

Ad hoc uniuersalis Ecclesie cura, etc. Quapropter  uestris in Domino filii postulationibus clementi pietate annuimus, et B. uincentii ecclesiam una cum uestre congregationis collegio, ac omnibus ad ipsum pertinentibus sub tutela apostolice sedis recipimus. Per presentis igitur priuilegii paginam apostolica auctoritate statuimus ut quecunque bona seu possessiones a catholicis episcopis siue religiosis regibus Ecclesie uestre tradita, queque in presentiarum iure possidet, et quecunque in futurum largiente Domino iuste et canonice poterit adipisci in ecclesiis, oppidis, uillis et decimis, in nundinarum peditibus, siue aliis rebus, tam uobis quam uestris  successoribus regulariter uiuentibus firma semper et integra conseruentur. Decernimus ergo ut quandiu in canonice discipline obseruantia permanseritis, nulli omnino hominum liceat eamdem ecclesiam temere perturbare, aut eius possessiones auferre, uel ablatas retinere, minuere, uel temerariis uexationibus fatigare, sed omnia conseruentur eorum pro quorum sustentatione et gubernatione concessa sunt, usibus omnimodis profutura. Interdicimus etiam ut nec episcopo, nec alicui persone facultas sit communitatis uestre bona in proprios usus deflectere, siue in beneficium aliis dare, uel modis aliis ad prebenda fratrum, uel communi utilitate alienare; locationes uero, commutationes, uel inuestitiones prediorum communi fratrum consilio  pertractentur, nec huiusmodi ius ab episcopo uel personis quibuslibet inuadatur, salua tamen canonica catholici episcoporum Bergomens. reuerentia. Si quis autem in futurum, etc. Amen.

Dat. Laterani per manum Aimerici S. R. E. diac. card. et cancellarii XI Kal. Martii, ind. III, Incar. Dominice 1125, pontificatus autem domni Honorii secundi pape anno primo.



II. Bona et priuilegia monasterii Rhenaugiensis confirmat. 
[ZAPF, Anecdota Monumenta his. Germanie illustrantia tom. I, p. 471, Aug. uindel. 1785, in-4o]
.

HONORIUS episcopus, seruus seruorum Dei, dilecto in Christo filio DIETMARO abbati Rhenaugiensis  monasterii, eiusque successoribus regulariter substituendis in perpetuum  .

Sicut iniusta poscentibus nullus est tribuendus effectus, sic legitima desiderantium non est differenda petitio. Eapropter, fili carissime Dietmare, tuis petitionibus annuentes per presentis priuilegii paginam uestro uenerabili Rhenaugiensi monasterio confirmamus, quecunque ad idem monasterium legitimis fidelium donationibus pertinere noscuntur, quecunque etiam in posterum concessione pontificum, liberalitate principum, uel oblatione fidelium, iuste atque canonice poterit adipisci, firma tibi tuisque successoribus et illibata permaneant. Decernimus itaque sub diui interminatione  iudicii ut nulli omnino hominum liceat idem monasterium temere perturbare, aut eius possessiones auferre, uel ablatas retinere, minuere, uel temerariis uexationibus fatigare, aut in beneficium dare, sed omnia integre conseruentur eorum, pro quorum sustentatione ac gubernatione concessa sunt, usibus omnimodis profutura. Nullus aduocatus constituatur, nec aliquis quolibet ingenio se ingerat,  uel intromittat, nisi quem abbas elegerit. Qui si in aliquo ei resisterit, concessa potestate careat, et alium auctoritate apostolica abbas eligat. Obeunte te nunc eiusdem loci abbate, uel quolibet tuo successore, nullus ibi qualibet astutia uel uiolentia ponatur, nisi quem fratres communi consensu, uel pars consilii sanioris elegerint. Si qua igitur in futurum ecclesiastica secularisue persona hanc nostre constitutionis paginam sciens contra eam uenire tentauerit, secundo tertioue commonita, si non emendauerit, honoris potestatisque sue dignitate careat, reamque se diuino iudicio esse cognoscat, et a sacratissimo corpore Domini aliena fiat, sitque anathema in die Domini extremo igne comburenda. Amen.

 Ego Honorius catholice Ecclesie episcopus subscripsi.

Datum Lateranis per manus Aimerici sancte Romane Ecclesie diaconi cardinalis ac bibliothecarii, uice domni Friderici archicancellarii, et Coloniensis archiepiscopi, uI Kal. Martii, anno ab Incarnatione Domini 1126, indict. III  , pontificatus domni Honorii pape II anno I.



III. Confirmatio super abbatiam et electionem abbatis in Salfeld secundum quod institutum est ab Hannone Coloniensi et a Sigefrido archiepiscopo Moguntino: et incorporatio super parochiam Neuhofen et Crölup, et quod nullus in territorio uel-iurisdictione domni abbatis ecclesiam fundet seu consecret, neque canes pascantur, nec uenatoribus stipendia dentur. 
[Thuringia sacra, 698.]


HONORIUS episcopus, seruus seruorum Dei, carissimo in Christo filio WALTHERO Salfeldensi abbati et omnibus post eum promouendis in perpetuum.

Quando dignitas et auctoritas apostolice sedis, cui Domino dispensante presidemus, ad hoc maximum spectat, ut uniuerse Ecclesie per totum mundum inde prospiciatur et cuncte congregationes et loca sanctorum per illam disponantur, stabiliantur et defensentur, notum facimus omnibus filiis nostris, cunctis scilicet fidelibus Christi, et uolumus pro remedio anime nostre et pro interesse sanctorum apostolorum Petri et Pauli  ut locus eorum et abbatia, que uocatur Salfeld, ita permaneat et confirmetur secundum quod eam instituit uenerabilis Hanno archiepiscopus Coloniensis constructor eius et cooperator eius Sigefridus Moguntinensis archiepiscopus in cuius parochia sita est super fluuium, qui Sala dicitur. uolumus ergo et sub interminatione perpetui anathematis constituimus et precipimus ut locus ille perpetua pace sit  stabilis et quietus, et ab omni uiolatione, et ab omni perturbatione, et in fauore tutus et munitus. Monachi qui ibi secundum regulam S. Benedicti uiuunt et secundum consuetudinem cenobii Sigebergensis, et habent liberam electionem de abbate suo, si fuerit inter eos, qui dignus sit esse abbas, eligant eum, sin annon de cenobio Sigebergensi unde consuetudines habent, abbatem accipiant, quem et constitutum nullus ad aliquod curiale seruitium constringat. Res et possessiones istius loci, quas uenerabilis Hanno uel alii episcopi et fideles illic tradiderunt, et ad me tradituri sunt auctoritatis nostre banno confirmamus. Parochiam, que dicitur Neuhofen, et parochiam que dicitur Crolup, et alias omnes parochias et ecclesias que sunt in illa terra  locus ille sub iure suo firmiter habeat, sicut uenerabilis Hanno disposuit, et nullus in illa prouincia uel ecclesia construat uel consecret sine abbatis consensu. Et quemadmodum gens illius terre priusquam uenerabilis Hanno archiepiscopus per illud cenobium et per alias quas construxit ecclesias aggressus est, pagana fuit et adhuc semipagana uidetur, concedimus et damus auctoritatem sicut idem Hanno episcopus et Sigefridus archiepiscopus testamento sanxerunt, ut abbas illius loci et monachi, quos ad hoc procurauit, habeant ibi potestatem predicandi uerbum Dei, baptizandi, sepeliendi, infirmos uisitandi, confessiones percipiendi, ut scintilla Christianitatis que per eos adhuc ibi uiget, nequaquam extinguatur, sed magis ac magis  ad honorem sancte ac summe indiuidue Trinitatis accendatur. Montem, qui dicitur Coburg, cum omnibus prediis ad eum pertinentibus monachi Salfeldenses possideant, et uillam que dicitur Seurinueldin et aliam Sidemaresdorff, et mercatum quod est in Moderin  et predia cuiusdam Reginaldi, que prope ad XII mansos ibi habent, et alibi uillam, que dicitur Ilmina cum molendino, et omnibus utilitatibus suis, nemus et siluam que quondam ad cameram pertinuit, sicut Hanno archiepiscopus contradidit, ita habeant cum omnibus uillis et noualibus ibi elaboratis; et si quis a temporibus eiusdem Hannonis archiepiscopi usque nunc aliquod ibi nouale sine abbatis licentia usurpauit, uel  deinceps usurpare uoluerit, ni resipiscat, et nisi sanctis apostolis Petro et Paulo et eorum monachis sua recognoscat, sit anathema in perpetuum. Similiter et de illis censemus qui decimam illam que per terram datur de singulis mansis cum duobus tantum modiis uel auferre uel subtrahere uoluerint monachis illis, quia specialiter dos monasterii est, et quotidiana Domino militantium sunt parata stipendia. Nullus ergo episcopus, nullus episcopi uillicus, nullus miles amplius de illa decimatione se intromittat, si uoluerit Ecclesie matris gremio confoueri. Interdicimus etiam in nomine Patris et Filii et Spiritus sancti, ut in bonis monasterii secundum  consuetudinem prouincie illius neque canes pascantur, neque stipendia uenatoribus dentur, nec episcoporum, nec aduocatorum, nec aliorum quorumlibet hominum uiolentia locus ille grauetur et opprimatur, cum sit ibi uinea Domini Sabaoth que per nos et successores nostros munita et septa sit intus et foris, ubi Martha possit ministrare, ubi Marie detur pacare et uidere quam suauis est Dominus, ubi Gloria in excelsis Deo et in terra pax hominibus bone uoluntatis, et pro omni populo Domini et nostro sepius auditur et precantatur. His consuetudinibus, et illud adiicimus, et auctoritatis nostre banno cunctis fidelibus notificamus, quod quidam ingenuus uir nomine Adelbertus de Conize et uxor eius nomine Christina pro remedio animarum  suarum, et parentum et affinium suorum tradiderint Domino et apostolis eius Petro et Paulo ibi in Salfeld predia sua quecunque habuerint in illa terra, que dicitur Orla, uidelicet Coniza in Buchio, in Brisinnice, uel in Quezin et alibi ubicunque iacent cum omnibus utilitatibus suis, uiis et inuiis, exitibus et reditibus, agris et siluis, terris cultis et incultis, aquis et aquarum decursibus, molendinis, pratis, pascuis et familiis. Hec omnia eo iure tradiderunt ut quicunque est abbas Salfeldensis habeat sub manu sua ipsorum bonorum aduocatum, et cuicunque uoluerit committat eam sine beneficio, et sine alicuius heredis successione, et ex ipsis bonis nullus habeat beneficium, preter eos homines qui excepti sunt, cum suis beneficiis quando ista  facta est delegatio. Qui autem ex familia traditi sunt, ut uocentur seruientes, qui ex abbatia S. Michelis in Sigeberge, et ex abbatia S. Pantaleonis in Colonia. Qui autem ita delegati sunt, ut sint sicut fuerunt tantum ex familia tali iure potiantur, ut quicunque eorum culpabilis in iudicio pronuntiatur, cum XXX tantum denariis emendetur et eorumdem denariorum medietatem, hoc est, Xu persoluat. Ipse uero prenominatus miles Adelbertus et coniux eius Christina habeant aduocatiam ipsorum prediorum, et ipsa predia cum omni utilitate quandiu uiuunt nisi sponte uoluerint ea dimittere. Post mortem autem amborum, abbas et fratres sui ea libere et potestatiue possideant in eleemosynam et utilitatem monasterii, et pauperum et hospitii Christi. Si quis  hanc infringere, uel uiolentiam aliquam his decretis inferre uoluerit, sciat se per auctoritatem apostolorum Christi Petri et Pauli, et per nostrum potestatis bannum anathemate et igne perpetuo cum omnibus iniquis et raptoribus, et inuasoribus damnandum, nisi cito penitentia digna commotus resipiscere curauerit.

Ego Honorius catholice Ecclesie episcopus.

Data Laterani uI Kal. Martii per manum Dilmarici cancellarii bibliothecarii sancte Romane Ecclesie; anno ab Incarnatione Domini 1125, indict. III, pontificatus domni Honorii II pape anno II  .



Iu. Priuilegium pro congregatione Camaldulensi. 
[MITTARELLI Annal. Camaldul. t. III, p. 306, ex codice antiquo S. Michelis Pisarum.]


HONORIUS episcopus, seruus seruorum Dei, dilectis filiis IOANNI priori Camaldulensi, et eius fratribus tam presentibus quam futuris in perpetuum.

Ad hoc uniuersalis Ecclesie cura nobis a prouisore omnium bonorum Deo commissa est, ut religiosas diligamus personas, et beneplacente Deo religionem studeamus modis omnibus propagare. Nec enim Deo gratus aliquando famulatus impenditur, nisi ex caritatis radice procedens a puritate religionis fuerit conseruatus. Oportet igitur omnes  Christiane fidei amatores religionem diligere, et loca uenerabilia cum ipsis personis diuino seruitio mancipatis attentius confouere. Quapropter, karissimi in Domino filii, iustis petitionibus uestris assensum prebentes locum uestrum cum omnibus ad se pertinentibus in beati Petri tutelam, nostramque protectionem suscipimus, et apostolice sedis patrocinio communimus. Per presentis igitur priuilegii paginam constituimus, ut Camaldulensis Eremi status semper in religionis sue uigore permaneat, et monastice obseruantie ordo in tota uestra congregatione statutus a nullius proteruia commutetur, et ne cui fratrum uestre congregationis post monasticam professionem exhibitam, absque prioris et rationabili fratrum licentia egredi  liceat, prohibemus; quod si exire presumpserit, et secundo tertioue commonitus redire contempserit, usque ad condignam satisfactionem excommunicationis sententie submittatur. Ecclesiis uero ab eiusdem congregationis fratribus rectis a nullo episcoporum absque canonica examinatione diuinum interdicatur officium. Liceat et ecclesiarum uestrarum monachis in communi ciuitatis, seu parochie interdicto, clausis ianuis, et non admissis diecesanis, diuina officia celebrare. Porro qui propter obsequium seruorum Dei, qui in Camaldulensi Eremo degunt, perrexerint, in eundo et redeundo, et stando a nemine molestentur. Quecunque uero in presentiarum iuste ac legitime possidetis, apostolica auctoritate uobis uestrisque successoribus in eadem  religione permanentibus, confirmamus. In quibus hec propriis nominibus duximus exprimenda: ecclesiam Sancti Donati, que Fonsbonus dicitur, cum hospitali et omnibus suis bonis; monasterium Sancte Marie in Poplena; monasterium Sancti Saluatoris secus ciuitatem Florentie. Monasterium Montis-Muri; monasterium Sancti Petri in Cerreto; monasterium Sancte Marie in Policiano; monasterium Sancti Petri in Fontiniano; monasterium Sancti Iusti in uulterris; monasterium Sancte Marie in Morrona; monasterium Sancti Frigdiani et monasterium Sancti Michelis infra ciuitatem Pisarum. Monasterium Sancti Sauini in territorio eiusdem ciuitatis. Monasterium Sancti Stephani in Cintoria;  monasterium Sancti Saluatoris in Cantignano; monasterium Sancti Petri in Puteolis. Monasterium Sancti Saluatoris in Saluamunda; monasterium Sancte Marie in Agnano. Monasterium Sancti Petri in Rota; monasterium Sancti Saluatoris Berardingorum; monasterium Sancti uigilii, in Burgo Senensi; monasterium Sancti Petri in uiuo Montiis Armiati; monasterium Sancti Quirici in Rosa. Monasterium Sancti Sauini in Clio. Eremum de Fleri, cum suo monasterio. Monasterium Sancti uiriani; monasterium Sancti Bartholomei in Anglari; monasterium Sancte Marie in Triuio; Eremum Sancti Petri in Faiolo; monasterium Sancte Marie in Insula; monasterium Sancte Marie in Lacu; monasterium Sancti Angeli iuxta castrum Bristi; monasteriolum Sancte Christine in eadem  curte. In Marchia Camerina, monasterium Sancti Georgii; monasterium Sancti Martini in Accole, cum ecclesia, que dicitur Heremita. In Sardinia insula monasterium Sancte Trinitatis in Zaccari; ecclesia Sancte Eugenie in Samanar; ecclesia Sancti Michelis et Sancti Laurentii in uanari; ecclesia Sancte Marie et Sancti Ioannis in Altazar; ecclesia Sancte Marie in Contra; ecclesia Sancti Ioannis et Sancti Simeonis in Saluerano; ecclesia Sancti Nicolai in Trulla. Ecclesia Sancti Petri in Scano. Ecclesia Sancti Pauli in Cotroniano. Ad hec adiicientes statuimus, ut quecunque in futurum largiente Domino, concessione pontificum, liberalitate principum uel oblatione fidelium iuste atque canonice  poterit adipisci, firma uobis uestrisque successoribus et illibata permaneant. Decernimus ergo, ut nulli omnino hominum liceat predictum eremum et congregationem uestram temere perturbare, aut eius possessiones auferre, uel ablatas retinere, minuere, uel temerariis uexationibus fatigare, sed omnia integra conseruentur religiosorum fratrum, et pauperum usibus omnimodis profutura. Si qua igitur in futurum ecclesiastica secularisue persona, hanc nostre constitutionis paginam sciens, contra eam temere uenire tentauerit, secundo tertioue commonita, si non satisfactione congrua emendauerit, potestatis honorisque sui dignitate careal, reamque se diuino iudicio existere de perpetrata iniquitate cognoscat, et a sacratissimo corpore et  sanguine Dei et Domini Redemptoris nostri Iesu Christi aliena fiat, atque in extremo examine districte ultioni subiaceat. Cunctis autem prefate eremo uel congregationi iusta seruantibus, sit pax Domini nostri Iesu Christi, quatenus et hic fructum bone actionis percipiant, et apud districtum iudicem premium eterne pacis inueniant. Amen, amen, amen.

    + OCULI DOMINI SUPER IUSTOS.
    Ego Honorius catholice Ecclesie episcopus.
    + Ego Guida Arretinus episcopus SS.
    + Ego Aegidius Tusculanus episcopus SS
    + Ego Guido Tiburtinus episcopus SS.
    + Ego uitalis Albanensis episcopus SS.
     + Ego Petrus cardinalis presbyter tituli Sancte Susanne SS.
    + Ego Anastasius presbyter cardinalis tituli S. Clementis, SS.
    + Ego Desiderius presbyter cardinalis tituli Sancte Praxedis, SS.
    + Ego Sigizo presbyter cardinalis tituli Sancti Xisti, SS
    + Ego Hugo diaconus cardinalis S. Theodori, SS.
    + Ego Ioannes sacre basilice subdiaconus SS.
    + Ego Rodulphus sacre basilice subdiaconus SS.


Datum Laterani per manum Aimerici sancte Romane Ecclesie diaconi cardinalis et cancellarii, Nonis Martii, indictione III, anno Dominice Incarnationis 1125, pontificatus autem domni Honorii  secundi pape anno I.



u. Ad Henricum uirdunensem episcopum.---Ut Laurentio abbati S. uitoni ablata restituat aut restitui faciat. Addit se grauari quod uocatus Romam uenire contempserit. 
[D. BOUQUET Recueil, t. Xu, 257.]

ONORIUS episcopus, seruus seruorum Dei, uenerabili fratri HENRICO uirdunensi episcopo, salutem et apostolicam benedictionem.

ueniens ad nos filius noster Laurentius abbas S. uitoni, conquestus est mercatum de Monte S. uitoni, et teloneum cum pugillo frumenti, placitum et correctionem mensurarum, decimas foratici uini ciuitatis,  que amisit tempore discordie  , a predecessore tuo sibi ablata fuisse; unde tue fraternitati mandamus ut ei ablata restituas. De Richerio de Bu, qui alodium suum in Baronis curte inuasit, et alias ei nonnullas molestias intulit, debitam iustitiam facias. Quod si iura monasterii sui, que a predecessoribus nostris confirmata sunt, reddere neglexeris, nobis hoc esse graue non dubites. Grauamur autem uehementer, quod a predecessore nostro felicis memorie papa Calixto et a nobis uocatus, uenire ad nos, et ad Romanam Ecclesiam contempsisti.

Datum Laterani, XIII Kal. Aprilis.



uI. Ad Petrum Cluniacensem abbatem.---Priuilegium Cluniacense. 
[MANSI, Concil., XXI, 323.]


HONORIUS episcopus seruus seruorum Dei, dilecto in Christo filio PETRO abbati uenerabilis monasterii Cluniacensis, eiusque successoribus regulariter substituendis in perpetuum.

Incomprehensibilis et ineffabilis diuine miseratio potestatis, nos hac prouidentie ratione in apostolice sedis administratione constituit, ut paternam de omnibus  Ecclesiis sollicitudinem gerere studeamus. Siquidem sancta Romana Ecclesia, que a Deo sibi concessum omnium Ecclesiarum retinet principatum, tanquam diligens mater, singulis debet Ecclesiis instanti uigilantia prouidere. Ad ipsam enim, quasi ad caput et matrem, ab omnibus est concurrendum: ut eius uberibus nutriantur, auctoritate defendantur, et a suis oppressionibus releuentur. Condecet igitur, ut ecclesie et uenerabilia loca, maxime que ad speciale ius et singularem proprietatem sancte Romane, cui Deo auctore deseruimus, spectant Ecclesie, specialioris prerogatiue sortiantur honorem, et apostolice auctoritatis munimine roborentur. Quamobrem, dilecte in Christo fili Petre abbas, iustis postulationibus tuis clementius inclinati, quidquid  libertatis, quidquid tuitionis, quidquid auctoritatis, predecessores nostri Ecclesie Romane pontifices, presertim apostolice memorie nom. Gregorius uII, Urbanus, et Paschalis II, discretionis ratione, uestro monasterio et locis ad id pertinentibus contulerunt: nos quoque presenti decreto, auctore Domino, confirmamus. In quibus hec propriis sunt uisa nominibus annotanda: abbatia S. Aegidii, etc.

In omnibus autem prioratibus et cellis, que nunc, sine proprio abbate, uestro regimini subiecte sunt, nullus futuris unquam temporibus abbatem ordinare presumat. Liceat quoque uobis seu fratribus uestris, in Ecclesiis presbyteros eligere: ita tamen, ut ab episcopis, uel episcoporum uicariis, animarum curam  absque uenalitate suscipiant. Quam si committere illi, quod absit, ex prauitate noluerint: tunc presbyteri ex apostolice sedis benignitate officia celebrandi licentiam consequentur. Ecclesiarum uero seu altarium consecrationes, ab episcopis, in quorum diecesibus sunt, locorum uestrorum fratres accipiant, si quidem gratis ac sine prauitate uoluerint exhibere. Alioquin a catholico, quem malueritis, episcopo, consecrationum ipsarum sacramenta suscipiant. Neque cuilibet facultas sit aut claustri uestri, aut locorum uestrorum fratres, pro uiuorum seu defunctorum eleemosynis iustis ob salutem datis inquietare: sed tam uirorum, quam mulierum oblationes, que ad eos afferuntur, in usu seruorum Dei  pauperumque profecturas recipere liceat. Statuimus etiam ne cellarum uestrarum ubilibet positarum fratres, pro qualibet interdictione uel excommunicatione, diuinorum officiorum suspensionem patiantur: sed tam monachi ipsi, quam et famuli eorum, et qui se monastice professioni deuouerunt, clausis ecclesiarum ianuis, non admissis diecesanis, diuine seruitutis officia celebrent, et sepulture debita peragant. Concedimus etiam uobis, clericos seculares, seu laicos, nisi qui pro certis criminibus excommunicati sunt, ad conuersionem per loca uestra  suscipere. Sane terminos immunitatis loci uestri, qui a prefato antecessore nostro Urbano papa constituti sunt, presentis decreti nostri pagina confirmamus. Ne uidelicet ullus homo cuiuscunque conditionis ac potestatis, inuasionem, predam, aut rapinam facere, siue homicidium perpetrare presumat infra ipsorum limites terminorum. Preterea decernimus, ut nulli omnino hominum liceat uestrum uenerabile monasterium, et loca subdita, temere perturbare: sed eorum possessiones et bona cetera, que pro animarum salute iam data sunt, uel in futurum Deo miserante dari contigerit, firma uobis, uestrisque sucessoribus et illibata permaneant. Si qua igitur in futurum ecclesiastica secularisue persona, hanc nostre constitutionis paginam sciens,  contra eam temere uenire tentauerit, etc. . . . saluo in omnibus Romane Ecclesie iure, et sedis apostolice reuerentia. Amen.

    Ego Honorius catholice Ecclesie episcopus, subscripsi.
    Ego Crescentius Sabinensis episcopus, subscripsi.
    Ego Petrus Portuensis episcopus subscripsi.
    Ego Unalis Albanus episcopus, subscripsi.
    Ego Wilhelmus Prenestinus episcopus, subscripsi.
    Ego Aegidius Tusculanus episcopus consensi,subscripsi.
    Ego Gregorius presbyt. cardin. tit. Apostol. subscripsi.
     Ego Rossemagnus diacon. card. S. Gregorii, subscripsi.
    Ego Cosmus sancte Marie in . . . . . . subscripsi.
    Ego Gregorius S. Angeli diaconus card. subscripsi.


Datum Laterani per manum Aymerici S. R. E. diaconi cardinalis et cancellari, Iu Non. Aprilis, indict. III, incarnat. Dominice anno 1125, pontificatus nostri anno I.



uII. Monachis Cluniacensibus significat Petrum abbatem a sese benigne receptum. Precipit ne accedant ad Pontium quondam abbatem inuito Petro. 
[MABILLON, Annal. Bened. uI, 140.]

 HONORIUS episcopus, seruus seruorum Dei, dilectis filiis Cluniacensibus monachis, salutem et apostolicam benedictionem.

Laudes et gratiarum actiones diuine miserationi persoluimus, quoniam, sua protegente uirtute, in unitate concordie, uestram permanere constantiam et in uobis religionis obseruantiam splendere cognouimus. Rogamus autem ut in bono quod inchoastis principio firmiter persistentes, peruigili studio laboretis que Deo placabilia sunt efficaciter operari. uenientem ad nos carissimum filium nostrum Petrum abbatem, pro uestra reuerentia et eius dilectione paterna benignitate suscepimus, et tam ipsius quam uestras postulationes diligenter admisimus,  abbatias siquidem S. Aegidii, et S. Bertini et S. Benedicti super Padum ad reformandam et conseruandam in eis religionem, sibi et Cluniacensi monasterio, saluo iure sancte Romane Ecclesie, restituimus. Ipsum igitur cum litterarum nostrarum prosecutione ad uos remittentes, caritatem uestram rogamus ut eum affectione precipua diligatis, et tanquam patrem et a Deo constitutum animarum uestrarum custodem obedientia et humili subiectione unanimiter honoretis. Obsecramus autem in Domino, ut et nos uestris orationibus adiuuetis. Precipimus autem ut nullus Cluniacensis professiones monachus ad Pontium olim abbatem sine predicti filii nostri Petri abbatis consensu ire presumat. Si quis uero id facere seu tentauerit, uel attentare  presumpserit, sententiam quam in eum prefatus abbas dederit, ratam habebimus.

Data Lateranis Iu Nonas Aprilis.



uIII. Petro abbati S. Aegidii mandat ut ad obedientiam Cluniacensium redeat. 
[Gall. Christ., uI, instr., 190.]

HONORIUS episcopus, seruus seruorum Dei, dilecto filio PETRO abbati S. Aegidii et monachis, salutem et apostolicam benedictionem.

Ad hoc uniuersalis Ecclesie cura nobis a prouisore omnium bonorum Deo commissa est, ut religiosas diligamus personas, et beneplacentem Deo religionem studeamus modis omnibus conseruare;  nec enim Deo gratus aliquando famulatus impenditur, nisi ex caritatis radice procedens a puritate religionis fuerit conseruatus. Hoc nimirum caritatis intuitu olim predecessores nostri apostolice memorie Romani pontifices Sancti Aegidii monasterium ad instituendum siue conseruandum religionis nitorem Cluniacensi cenobio commiserunt. Ceterum moderno tempore, defuncto Hugone abbate uestro, dum locus uester guerrarum incursu oppressus, et multis persecutionibus agitatus sine pastoris solatio stare non posset, predecessor noster felicis memorie papa Callixtus te, dilecte fili Petre, abbatem constituit, quod profecto, sicut ex eius uoluntatis arbitrio litteris ipsius Cluniacensi abbati missis percipimus saluo Cluniacensis  monasterii iure atque reuerentia fecisse cognoscitur. Unde uniuersitati uestre mandamus atque precipimus ut sine contradictione ad karissimi filii nostri Cluniac. abbatis subiectionem et obedientiam redeatis. Tu uero, Petre abba, infra quadraginta dies post harum acceptionem litterarum supplici deuotione ad Cluniacense monasterium pergens abbati obedientiam promittas, et eidem monasterio, remota omni occasione, professionem facias, saluo tamen in omnibus Romane Ecclesie iure abbatis benedictione et sancte sedis apostolice reuerentia. Quod si contemptor exstiteris, B. Petri et nostram indignationem incurres.

Datum Laterani.



IX. Ad abbatem et monachos Sancti Bertini.---Mandat ut ad subiectionem et obedientiam Petri uenerabilis abbatis Cluniac. redeant. 
[Bullar. Cluniac., p. 41.]


HONORIUS episcopus, seruus seruorum Dei, dilecto filio abbati Sancti Bertini, et monachis, salutem et apostolicam benedictionem.

Pax Ecclesie, fratrum concordia, religionis unitas ima supernis et terrenis sociare colestia consueuit. uos igitur unanimiter diuino famulatui mancipatos ex religiosa deuotione Deo et hominibus placere paterne caritatis debito congaudemus. Hoc siquidem non meritis aut uestre imputandum prudentie,  sed Deo et sollicitudini Cluniacensis ecclesie ascribatis, cui uidelicet a nostris antecessoribus est iniunctum ut religionem in uestro monasterio institueret et seruaret; quod diuina fauente clementia, et in temporalibus et in spiritualibus etiam magnum contulit incrementum. Unde mandamus uobis atque precipimus, ut sine contradictione ad karissimi filii Petri Cluniacensis abbatis subiectionem et obedientiam humiliter redeatis: tu uero, fili abba, infra quadraginta dies post harum acceptionem litterarum supplici deuotione ad Cluniacense monasterium pergens, abbati obedientiam promittas, et eidem monasterio remota omni occasione professionem facias. Quod si contemptor exstiteris, beati Petri et nostram indignationem incurres.

 Datum Laterani, etc.



X. Ad monachos S. Benedicti super Padum.---Mandat ut obedientiam et reuerentiam Petro uenerabili Cluniacensi abbati exhibeant, et abbatem quem eis cum consilio Cluniacensis capituli dederit, suscipiant. 
[Buliar. Cluniac., 41.]

HONORIUS episcopus, seruus seruorum Dei, dilectis fillis monachis Sancti Benedicti super Padum, salutem et apostolicam benedictionem.

Pax Ecclesie, fratrum concordia, religionis unitas ima supernis et terrenis sociare celestia consueuit.  uos igitur unanimiter diuino famulatui mancipatos ex religiosa deuotione Deo et hominibus placere paterne caritatis debito congaudemus. Hoc siquidem non meritis aut uestre credatis imputandum prudentie, sed Deo et sollicitudini Cluniacensis ecclesie ascribatis; cui uidelicet a nostris antecessoribus est iniunctum, ut religionem in uestro monasterio institueret et seruaret; quod diuina fauente elementia, et in temporalibus et in spiritualibus etiam magnum contulit incrementum. Unde mandamus uobis atque precipimus quatenus carissimo filio nostro Petro Cluniacensi abbati obedientiam et reuerentiam sine refragatione aliqua deferatis, abbatem nimirum quem ipse consilio Cluniacensis capituli dederit, reuerenter suscipiatis, et ei sicut  animarum pastori humiliter obedire curetis, saluo in omnibus iure et reuerentia Romane Ecclesie. Quod si per uos abbatem constituere presumpsistis, nos factum uestrum ducentes irritum plenam de uobis iustitiam faciemus. Ideoque presentibus uos litteris commonemus, atque precipimus, ut post earum acceptionem infra quadraginta dies Cluniacense monasterium adeatis, et abbati quem uobis Cluniacensis abbas et fratres dederint irrefragabiliter pareatis.



XI. Ad Turstinum archiepiscopum Eboracensem. 
[Monastic. Anglic. tom. III, p. 143.]

HONORIUS episcopus, seruus seruorum Dei, uenerabili  fratri TURSTINO archiepiscopo Eboracensi, salutem et apostolicam benedictionem.

Gratias clementie diuine persoluimus, quia sani et incolumes cum pacis tranquillitate in Urbe sumus. Et quia personam tuam diligimus, controuersiam illam de primatu inter Eboracensem et Cantuariensem Ecclesias in nostra tantum uolumus presentia terminari.

Data Laterani Nonis Aprilis.



XII. Archiepiscopis, episcopis, etc., Ioannem legatum apostolicum commendat. 
[MANSI, Concil., XXI, 327.]

HONORIUS episcopus, seruus seruorum Dei, dilectis  fratribus et filiis, archiepiscopis, episcopis, abbatibus, proceribus, et ceteris tam clericis quam laicis per Angliam constitutis, salutem et apostolicam benedictionem.

Quamuis in extremis terrarum positos, ad Petri tamen apostoli curam Christiane fidei uos facit uniuersalitas pertinere. Cum enim Petro dictum est, Pasce oues meas, pasce agnos meos , profecto nulla ouium, nullus agnorum exceptus est ad Christi consortium pertinentium, qui non Petri commissus sit pastioni speciali. Preter hoc, sorte regnum Anglie B. Petro et Romane Ecclesie pertinere sanctissimi Patris nostri Gregorii pape auctoritas, et B. Augustini predicatio manifestat. Hoc  igitur dispositionis debito prouocamur, uobis, scilicet longe positis, sollicitiore diligentia prouidere. Quamobrem Christianum filium nostrum Ioan. cardinalem sancte Romane Ecclesie sacerdotem, in partem nostre sollicitudinis uigilantem, * uices ei nostras in partibus uestris commisimus. Qui nimirum de Ecclesiarum correctione et stabilitate, de religionis augmento, et de ceteris que probanda uel improbanda uisa fuerint, cum uestre dilectionis auxilio, cooperantibus sanctorum apostolorum patrociniis, pertractabit. Rogamus ergo uos, et monemus, atque precipimus, ut eum tanquam S. Petri uicarium reuerenter suscipiatis, humiliter audiatis, atque ad ipsius uocationem, synodales cum eo conuentus solemniter celebretis: quatenus per ipsius et  uestram industriam, in regno uestro que corrigenda sunt corrigantur, que firmanda sunt, sancto inspirante Spiritu, firmentur.

Data Laterani Iu Idibus Aprilis.



XIII. Ad canonicos Turonenses.---Confirmat sententiam excommunicationis in Fulconem comitem Andegauensem. 
[MANSI, Concil., XXI, 322.]

HONORIUS episcopus, seruus seruorum Dei, dilectis filiis clericis Turonensis matris ecclesie S. Mauritii, salutem et apostolicam benedictionem.

 Sicut boni et humiles filii sunt paterne dilectionis nexibus arctius astringendi, ita ingrati et inobedientes, sunt rigore iustitie cercendi. Siquidem compertum habuimus quod Fulco Andegauensis comes diuortium illiciti matrimonii filie sue et Guillelmi filii Roberti comitis, a dilecto filio nostro I. cardinali presbytero apostolice sedis legato, et ab aliis fratribus nostris cepiscopis, et sapientibus uiris, accepta idoneorum probatione testium, iudicatum, seruare contempsit, preterea quod grauius est, uti accepimus, ad B. Petri et sancte atque apostolice Romane Ecclesie iniuriam, predicti legati nuntios ad eum directos capiens, et in arcta custodia per duas septimanas retinens, barbas eorum et capillos flammis exurere, et litteras in conspectu hominum  sub dio cremare presumpsit. Unde legatus idem in propriam comitis terram, interdictionis, et in personam eius, excommunicationis sententiam promulgauit. Nos ergo habito fratrum consilio, eamdem, usque ad condignam satisfactionem, sententiam ratam habemus. Interdictum autem precipimus obseruari.

Datum Laterani pridie Idus Aprilis.



XIu. Ioanni apostolice sedis legato.---Mandat ut legationem a Calixto II acceptam in Anglia studiose gerat. 
[MANSI, Concil. XXI, 327.]

 HONORIUS episcopus, seruus seruorum Dei, dilecto filio Ioanni presbytero cardinali, apostolice sedis legato, salutem et apostolicam benedictionem.

Quemadmodum bonorum filiorum est, subiecta deuotionis humilitate patribus obedire: ita patrum interest, benigno caritatis affectu filiis prouidere. Curam igitur et sollicitudinem tibi a predecessore nostro felicis memorie papa Calixto II Anglie regno commissa prouidentie dilectionis tue committimus. Obsecramus autem in Domino, ut tanquam sapiens et discretus Romane Ecclesie filius, que ad honorem Dei et sedis apostolice pertinent, honestate studiosus opereris.

Data Laterani, Idibus Aprilis.



Xu. Dauid, Scotorum regi, commendat Ioannem cardinalem, legatum suum. 
[MANSI, Concil., XXI, 329.]


HONORIUS episcopus, seruus seruorum Dei, dilecto filio DAuID illustri Scotorum regi, salutem et apostolicam benedictionem.

Oportet deuotos et humiles B. Petri discipulos, que ad honorem S. R. E. spectare cognouerint, attentius operari. Unde nobilitati tue rogando mandamus, ut dilectum filium nostrum Ioannem cardinalem, cui uices nostras in partibus illis commisimus, reuerenter suscipias, et honores: episcopos etiam terre tue, cum ab eo uocati fuerint, ad concilium suum  facias conuenire. Controuersiam, que inter Turstanum Eboracensem archiepiscopum et episcopos terre tue diu agitata est, eidem legato nostro diligentius indagandam discutiendamque committimus. Finitam uero sententiam apostolice sedis iudicio reseruamus.

Datum Laterani Idibus Aprilis.



XuI. Ecclesiam Monte Feretranam, petente Petro episcopo, tuendam suscipit. 
[UGHELLI, Italia sacra, II, 844.]

HONORIUS episcopus, seruus seruorum Dei, uenerabili fratri PETRO Feretrano episcopo, eiusque successoribus canonice promouendis in perpetuum.

 Officii nostri nos hortatur auctoritas pro Ecclesiarum statu satagere, et earum quieti, et utilitati salubriter auxiliante Deo prouidere. Proinde, carissime in domino, frater Petre, sanctam Feretranam Ecclesiam, cui Deo auctore presides, in beati Petri tutelam nostramque protectionem suscipimus, statuentes, presentis priuilegii auctoritate ut Ecclesie possessiones et bona quecunque, que uestra Feretrana Ecclesia in presentiarum iuste et legitime possidet, siue in futurum largiente Domino iuste atque canonice poterit adipisci, firma ei et illibata permaneant. In quibus hec propriis duximus nominibus exprimenda, uidelicet S. Pancratii capellam, S. Martini in Monte, capellam Sancte Sophie, capellam  S. Marie in Plebe cum curte sua, plebem S. Laurentii in Folia cum pertinentiis suis, capellam S. Michelis cum curte sua, monasterium S. Marie in Scriptino cum omnibus suis pertinentiis, plebem S. Ioannis in Carpineo cum suis pertinentiis, capellam S. Marini, et possessionem que est in Carpineo, plebem S. Cassiani in Pisino cum omnibus suis pertinentiis, et fundum suum integrum, capellam S. Theodori cum suis pertinentiis, et terram in ualle Caua et Molledano, plebem S. Theonisti in loco qui dicitur Corma, cum omnibus pertinentiis suis, plebem S. Marini cum castello, et pertinentiis suis omnibus, plebem S. Agathe cum omnibus pertinentiis suis, et curte que uocatur Farnito in loco qui  dicitur Ouilione, plebem S. Martini in Murisiano cum pertinentiis suis, plebem S. Hilarii cum pertinentiis suis, plebes S. Marie in uico cum pertinentiis suis, plebes S. Stephani in Murlo cum pertinentiis suis, monasterium S. Martini in saltu cum pertinentiis suis, plebes S. Petri in cultu cum pertinentiis suis, plebem S. Petri ad Missam cum pertinentiis suis, fundum Hermannum in integrum, fundum Adinum in integrum, monasterium S. Saluatoris in fundo, cellam Fausti in integrum cum suis pertinentiis, plebem S. Martini in uiuedo cum omnibus suis pertinentiis, cum castello quod uocatur Casale d'llice, plebem S. Cassiani in campo Iuuenici cum pertinentiis suis in integrum, plebem S. Marie in Romania cum omnibus suis pertinentiis,  plebem S. Mustiole cum pertinentiis suis, monasterium S. Seuerini cum pertinentiis suis, capellam S. Proculi cum pertinentiis suis, et tertiam partem de fundo Atiliano, tertiam partem de fundo Bacuniano, tertiam partem de fundo stabulo, tertiam partem de fundo iustorum, cum campo, qui uocatur Martii in integrum, tres petiolas de terra fundi Attiliani, qui uocatur Plege, fundum Plegni in integrum, fundum Alfidiarum, qui uocatur campus Planus, fundum frigi in integrum, fundum Antimaria in integrum, fundum Columnella in integrum, fundum post Collina, capellam Sancti Archangeli in integrum, fundum uallis Donatuli, massam Licinianam in integrum, fundum Ausi in integrum, cellam Fausti, Scannullas maiores et minores in integrum, capellam  Sancte Agathe cum castro, que uocatur Petra Anellaria, capellam S. Georgii in integrum, fundum Ceruianum in integrum, fundum Capicianum, curtem que uocatur Grilena cum omnibus pertinentiis suis in castello felicitatis, capellam Sancti Martini in Castagnolo, capellam S. Sophie in Aquatario, capellam Sancte Marie in Methauistis in integrum, ecclesiam Flore in Scapinio, fundum Sititianum, fundum campo planum cum omnibus suis pertinentiis, castellum nouum, quod uocatur Petrella, salua in omnibus Romane Ecclesie iustitia, et reuerentia. Decernimus ergo, ut nulli omnino hominum liceat, etc. Si qua, etc., cunctis autem, etc. Amen.

 Ego Honorius catholice Ecclesie episcopus.

Datum Laterani per manum Americi S. R. E. diaconi cardinalis et cancellarii, XI Kal. Maii, indict. III, anno Dominice Incarnationis 1125, pontificatus autem D. Honorii II pape anno I.



XuII. Ad Didacum archiepiscopum Compostellanum. 
[FLOREZ, Esp. sagr. XX, 430.]

HONORIUS episcopus, seruus seruorum Dei, DIDACO archiepiscopo Compostellane Ecclesie, salutem apostolicamque benedictionem.

uestra siquidem, fili  , presentia hunc sacerdotem  Bernardum nomine, uestris de partibus ad nos usque peruenisse, et de uobis multa nobis bona quam maxime retulisse, procul dubio noscat, atque eum in presentia nostri a militibus Salmantinis, imo Dei inimicis, qui quamdam ecclesiam quam ipse pro posse regebat, inhumanius inuaserunt, et ei cuncta sua bona rapuerunt, fore conquestum: quocirca obedientie iussionem uobis imponimus, uosque utpote nostrum filium rogamus obnixe, quatenus Salmantinum episcopum, qui uobis suffraganeus est, apostolica sententia admonere minime recusetis, ut prefate ecclesie huic clerico bona sua faciat restitui, in eosque raptores quod canonicum est exhibere neutiquam pretermittat: quod si facere contempserit, canonica iustitia feriatur. uos autem  rogamus ut huic ad tantam paupertatem perducto aliquantulum pro Dei misericordia succurrere dignemini.

Datum Laterani Kal. Maii.



XuIII. Priuilegium pro canonica Portuensi. 
[FANTUZZI, Monum. Rauen., tom. uI, p. 41.]

HONORIUS episcopus, seruus seruorum Dei, dilectis in Christo filiis IOANNI preposito et eius fratribus in ecclesia S. Marie in Portu canonicam uitam professis eiusque successoribus in eadem religione permansuris in perpetuum.

Ad hoc uniuersalis Ecclesie cura nobis commissa est a prouisore omnium bonorum Domino ut religiosas  diligamus personas, et beneplacentem Deo religionem studeamus omnimodis propagare, nec enim Deo gratus aliquando famulatus impenditur nisi ex caritatis radice procedens a puritate religionis fuerit conseruatus. Oportet ergo omnes Christiane fidei amatores religionem diligere et loca uenerabilia cum ipsis personis diuino seruitio mancipatis attentius confouere, ut nullis prauorum hominum inquietentur molestiis uel importunis angariis fatigentur. Quapropter uestris in Domino, karissimi filii, petitionibus assensum prebentes, tam uos quam ecclesiam uestram cum omnibus ad eam pertinentibus in B. Petri tutelam nostramque protectionem suscipimus. Statuentes ut quecunque in  presentiarum legitime possidetis, siue in futurum, largiente Domino, iuste et canonice poteritis adipisci, firma uobis uestrisque successoribus et illibata permaneant. Decernimus ergo ut nulli omnino hominum liceat eamdem ecclesiam temere perturbare, aut eius possessiones auferre, uel ablatas retinere, minuere, uel temerariis uexationibus fatigare, sed omnia integre conseruentur, eorum pro quorum sustentatione et gubernatione concessa sunt usibus omnimodis profutura. Ad hec adiicientes presentis priuilegii auctoritate statuimus, ut prefata ecclesia ab omnibus sit extraordinaria functione immunis, ut uidelicet si quando archiepiscopus Rauennatis,  seu, discedente eo, clericos aut laicos eiusdem ecclesie ad Romanum pontificem cuiuslibet rei gratia, uel ad imperatorem proficisci contigerit, nullam eis exactionem in argento aut equitaturis, uel huiusmodi aliquibus de eadem ecclesia liceat facere, aut ibidem hospitando aliquod unquam grauamen inferre. Preterea cum ingruente bello Rauennatis ciues, uel pro militibus, uel pro munienda ciuitate collectam fecerint, sepe dictam ecclesiam ab omni exactione nichilominus decernimus esse immunem, salua tamen in omnibus Rauennatis. Ecclesie iustitia per sanctorum Patrum sanctiones stabilita. Si qua igitur in futurum ecclesiastica secularisue persona hanc nostre constitutionis paginam sciens, contra eam temere uenire tentauerit, secundo tertioue  commonita, si non satisfactione congrua emendauerit, potestatis honorisque sui dignitate careat, reamque se diuino iudicio existere de perpetrata iniquitate cognoscat, et a sacratissimo corpore ac sanguine Dei et Domini nostri Iesu Christi aliena fiat, atque in extremo examine districte ultioni subiaceat. Cunctis autem eidem ecclesie iura seruantibus sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant. Amen, amen, amen.

    Ego Honorius catholice Ecclesie episcopus, SS.
    Ego Crescentius episcopus Sabinensis, SS
    Ego Petrus Portuensis episcopus, SS.
    Ego Aegidius Tusculanus episcopus, SS.
     Ego Gregorius S. Angeli diaconus cardinalis, SS.
    Ego Bonifacius presbyter cardinalis, SS
    Ego Mattheus diaconus cardinalis, SS.
    Ego Gerardus SS. Aquile et Prisce, SS.
    Ego Gregorius SS. Sergeri et Bacchi diaconus cardinalis, SS.
    Ego presbyter cardinalis S. Balbine, SS.


Datum Laterani per manum Aimerici sancte Romane Ecclesie diaconi et cancellarii, Iu Nonas Maii, indictione III, Incarnationis Dom. anno 1125, pontificatus uero D. Honorii secundi pape anno I.



XIX. Paschalis II et Calixti II priuilegia pro abbatia S. Walburgis renouantur et amplificantur. 
[WURTWEIN, Noua subsidia diplom., tom. uII, p. 56.]

 HONORIUS episcopus, seruus seruorum Dei, dilecto in Christo filio BERTHOLFO abbati monasterii quod in honore sanctorum apostolorum Philippi et Iacobi et sancte Walpurge uirginis constructum est, in Argentinensi episcopatu, in loco uidelicet qui Sacra Silua dicitur, eiusque successoribus regulariter substituendis in posterum.

Quoniam sine uere cultu religionis, nec caritatis unitas potest subsistere, nec Deo gratum exhiberi seruitium, expedit apostolice auctoritatis religiosas personas diligere, et religiosa loca, maxime que beati Petri iuris existunt, et ad Romanam specialiter spectant Ecclesiam sedis apostolice munimine confouere.  Ideoque, dilecte in Domino fili Bertholfe abbas, iustas postulationes tuas clementius admittentes, monasterium Sacre Silue cui Domino auctore presides, quod beato Petro et eius sancte Romane Ecclesie sub annuo unius aurei censu oblatum, et ad honorem omnipotentis Dei et sanctorum apostolorum Philippi et Iacobi, et sancte Walpurge uirginis dedicatum est, ad exemplar predecessorum meorum Paschalis et Calixti secundi Romanorum pontificum beati Petri et sancte Romane Ecclesie patrocinio communimus. Statuimus enim ut uniuersa que a religiosis principibus Friderico duce et Petro eiusdem loci fundatoribus, uel ab aliis fidelibus de suo iure monasterio eidem collata sunt, aut in futurum, largiente Deo, dari, offerri, uel aliis iustis  modis acquiri contigerit, quieta uobis uestrisque successoribus et illibata permaneant. Nulli uero omnino hominum liceat eumdem locum temere perturbare, aut eius possessiones auferre, uel ablatas retinere, minuere, uel temerariis uexationibus fatigare, sed omnia integra conseruentur, eorum pro quorum sustentatione ac gubernatione concessa sunt usibus omnimodis profutura. Obeunte autem eiusdem loci abbate, uel suorum quolibet successorum, nullus ibi qualibet subreptionis astutia, seu uiolentia preponatur, nisi quem fratres communi consensu, uel fratrum pars consilii sanioris secundum Dei amorem et beati Benedicti regulam elegerint. Ad hec iuxta predecessoris nostri pape Calixti definitionem decima animalium siue fructuum uestrorum,  quos per totam Sacre Silue terram uestris laboribus sumptibusue colligitis, Salsensium fratrum uel aliorum hominum contradictione qualibet habeatis. Rustici autem uestri decimas suas presbyteris parochie sue contribuant. Confirmamus etiam Deo ibidem seruientibus fratribus usum eiusdem silue, tam ad edificandum quam ad calefaciendum ad eorum licitum, et usum aquarum adipiscendum et suum commodum faciendum et pascua eorum animalibus per totam siluam, quemadmodum supradicti filii nostri Henrici imperatoris, et nepotis eius Friderici ducis, necnon et comitis Petri liberalitato concessus est. Si qua igitur in futurum ecclesiastica secularisue persona hanc nostre constitutionis paginam  sciens contra eam temere uenire tentauerit, secundo tertioue commonita, si non satisfactione congrua emendauerit, potestatis honorisque sui dignitate careat, reamque se diuino iudicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Iesu Christi aliena fiat, atque in extremo examine districte ultioni subiaceat. Cunctis autem sepe dicto monasterio iusta seruantibus, sit pax Domini nostri Iesu Christi, quatenus et hic fructum bone actionis percipiant et apud districtum iudicem premium eterne pacis inueniant. Amen, amen, amen.

Ego Honorius catholice Ecclesie episcopus subscripsi.

Datum Beneuenti per manum Aimerici sancte  Bonane Ecclesie diaconi cardinalis, u Idus Iulii, indictione III, Incarnationis Dominice anno 1123, pontificatus autem domni Honorii II pape anno primo.



XX Ad Henricum uirdunensem episcopum.---Mandat ut proxima Epiphaniarum festiuitate ad se ueniat responsurus de ordinatione Conradi Tullensis episcopi et de querelis abbatis S. uitoni; interim ab episcopali officio abstineat. 
[D. BOUQUET, Recueil, tom. Xu, p. 258.]

HONORIUS episcopus, seruus seruorum Dei, uenerabili fratri HENRICO uirdunensi episcopo, salutem et apostolicam benedictionem.

Predecessor noster pie memorie papa Calixtus  suis te litteris euocauit, ut ad eum mediante quadragesima preterita uenires, et de ordinatione illius Conradi  Tullensis intrusi rationabiliter responderes. Nos quoque post eius obitum pro eadem causa ueniendi ad nos tibi terminum dedimus; tu uero elationis tumore inflatus, uenire ad nos penitus contempsisti. Preterea, ut abbati S. uitoni quod iuris erat sui monasterii restitueres tibi precepimus, et ablata redderes. Postmodum auferre illi ea ipsa et quedam insuper alia presumpsisti. Pro tantis igitur excessibus per presentia tibi scripta precipiendo mandamus, ut proxima Epiphaniorum festiuitate ad nostram presentiam uenias responsurus, interim uero ab episcopali officio prorsus abstineas.

 Datum Beneuenti u Nonas Octobris.



XXI. Monasterii S. Pauli de Argon patrocinium suscipit bonaque confirmat. 

[uide LUPI, Cod. diplom. Bergom., II, 923.]



XXII Monasterii S. Martini Ahusani primam fundationem confirmat. 
[PETRI Sueuia ecclesiastica, 190.]

HONORIUS episcopus, seruus seruorum Dei, dilectis in Christo filiis monachis monasterii S. Martini de Ahusen, salutem et apostolicam benedictionem.

Sicut irrationabilia poscentibus negari debet assensus,  sic iusta petentium uotis benigna debemus assensione concurrere. Ea propter nobilium uirorum Adelberti palatini comitis et eius fratrum Udalrici et Gualteri deuotioni duximus annuendum. In Augustensi equidem episcopatu in pago Albe iuris sui predium, quod Ahusen dicitur, ubi domus fiat beati Martini ecclesia fabricata est . . . una cum patre suo egregie recordationis Manegoldo palatino comite pro salute anime sue beato Petro apostolorum principi in alodium proprium cum omnibus ad eumdem locum pertinentibus obtulerunt. Quam oblationem  nostra postulant auctoritate firmari. Nos igitur presentis decreti auctoritate sancimus, ut tam prefatus locus, quam omnia ad eum pertinentia sub apostolice sedis tutela integra semper et illibata permaneant. Nulli ergo omnino hominum liceat idem monasterium perturbare aut eius possessiones auferre, uel ablatas retinere, minuere, uel temerariis uexationibus fatigare; sed omnia integre conseruentur, eorum pro quorum sustentatione concessa sunt usibus omnimodis profutura.

Obeunte ipsius loci abbate nullus ibi quilibet subreptionis astutia seu uiolentia preponatur, nisi quem fratres communi consensu, uel fratrum pars consilii sanioris secundum Dei timorem regulariter prouiderint eligendum. In aduocati autem uestri electione  abbas liberam habeat potestatem cum fratrum suorum consilio talem eligere, quem ad defensionem libertatis monasterii bonum et utilem esse cognouerit.

Sepulturam quoque eiusdem cenobii omnino liberam esse sancimus, ut eorum qui se illic sepeliri deliberauerint, deuotioni et extreme uoluntati, nisi forte excommunicati sint, nullus obsistat.

Pari etiam modo concambium, quod de loco, in quo monasterium uestrum situm est, cum ecclesia Sancti Petri in Tetingen, ad cuius parochiam pertinebat, utriusque partis consensu et fundatorum conniuentia factum esse dignoscitur, confirmamus. Ordinationes preterea monachorum, consecrationes altarium siue basilicarum ab episcopo in cuius diecesi  estis accipietis, si quidem gratiam atque communionem apostolice sedis habuerit, ac sine prauitate postulata uoluerit exhibere. Alioquin liceat uobis catholicum, quem malueritis antistitem adire, et ab eo sacramenta ipsa suscipere, qui apostolice sedis fultus auctoritate indulgeat. Ad indicium autem percepte a Romana Ecclesia libertatis, aureum unum per singulos annos Lateranensi palatio persoluetis.

Si qua igitur in futurum ecclesiastica secularisue persona hanc nostre constitutionis paginam uiolauerit, aut sciens, contra eam temere uenire tentauerit, secundo tertioue commonita, si non satisfactione congrua emendauerit, potestatis honorisque sui dignitate careat, reamque se diuino iudicio existere de perpetrata iniquitate cognoscat, et a sacratissimo  corpore ac sanguine Dei et Domini Redemptoris nostri Iesu Christi aliena fiat, atque in extremo examine districte ultioni subiaceat. Cunctis autem eidem loco iusta seruantibus sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant. Amen, amen, amen.

Ego Honorius catholice Ecclesie episcopus subscripsi.

Datum Laterani per manum Aimerici sancte Romane Ecclesie diaconi cardinalis et cancellarii,  quinto Kalendas Decembris, indictione quarta, anno Dominice Incarnationis millesimo centesimo uicesimo quinto, pontificatus autem sanctissimi Honorii secundi pape anno primo.



XXIII. Confirmatio fundationis celle S. Marie Brisacensis. 
[PETRI Sueuia ecclesiastica p. 232.]

HONORIUS episcopus, seruus seruorum Dei, dilectis in Christo filiis OTTONI abbati eiusque fratribus canonicam regulam professis in ecclesia S. Marie, sita in Brisacensi comitatu, in loco qui Nigra Silua dicitur, eorumque successoribus in eadem religione per omnipotentis Dei gratiam permansuris in perpetuum.

 Ad hoc in apostolice sedis regimen nos promotos esse Deo disponente conspicimus, ut aures nostras iustis petitionibus commodemus et religionem propagari in quantum dederit Dominus debeamus. Quia igitur uos, filii in Christo karissimi, per diuinam gratiam aspirati mores uestros sub regularis uite disciplina confirmare et communiter secundum SS. Patrum instituta Deo omnipotenti deseruire proposuistis, nos uotis uestris paterno congratulamur affectu, unde petitioni uestre benignitate deuota plenissimum impertimus assensum, et tam uos quam locum uestrum in tutelam apostolie sedis recipimus, quem uidelicet Romane Ecclesie censualem facere decreuistis consilio et instinctu Argentinensis prepositi Brunonis egregie strenuitatis uiri, qui  ecclesiam uestram impensis suis in alodio suo construxit, et bonorum suorum ac possessionum collatione dotauit, uite quoque canonice ordinem, quem professi estis, priuilegii auctoritate firmamus, et ne cui post professionem exhibitam pro suis quid habere, neue sine abbatis uel congregationis licentia de claustro discedere liceat, interdicimus. Obeunte uero te nunc eiusdem loci abbate, uel tuorum quolibet successorum, nullus ibi qualibet subreptionis astutia, seu uiolentia preponatur, nisi quem fratres communi consensu, uel fratrum pars consilii sanioris, secundum Dei timorem regulariter prouiderint eligendum; nullusque ibi electioni se ingerat, nisi quos religiosa congregatio uestra uocauerit. In aduocati  autem uestri electione abbas liberam habeat potestatem cum fratrum suorum consilio talem eligendi, quem ad defensionem libertatis monasterii bonum et utilem esse cognouerit; qui si calumniator potius quam aduocatus existens bona monasterii peruaserit, et non magis ea defenderit, abbas habeat facultatem cum fratrum consilio alium sibi utiliorem statuendi aduocatum. Ordinationes clericorum, consecrationes altarium siue basilicarum ab episcopo in cuius diecesi estis accipietis, si quidem gratiam et communionem apostolice sedis habuerit, et ille sine prauitate ea uobis exhibere uoluerit; alioquin liceat uobis catholicum quemcunque mauultis adire antistitem et ab eo sacramenta ipsa suscipere, qui ea sedis apostolice auctoritate fretus indulgeat.  Sane circa cenobii uestri ambitum occasione qualibet assultum fieri prohibemus. Si uero, quod absit, contingit in atrio uestro, uel in effusione sanguinis, uel in uerberum elatione, siue in aliqua huiuscemodi uiolentiam irrogari, nequaquam propter hoc a diuinis ecclesia uestra prohibeatur officiis, nisi commune fuerit interdictum. Porro laborum uestrorum uel animalium decimas, que penes ipsum locum uestris sumptibus et laboribus excoluntur, quietas uobis et illibatas manere debere censemus, nec uos super hoc aut ab episcopo eiusdem diecesis, aut ab aliquo inquietari permittimus. Concambium, quod factum est inter ecclesiam uestram et S. Galli apostolica precipimus auctoritate in omne dehinc tempus inuiolatum fore. Sepulturam quoque  ipsius cenobii omnino liberam esse censemus, ut eorum, qui illic sepeliri desiderauerint, deuotioni et extreme uoluntati, nisi forte excommunicati sint, nullus aduersetur. Ad hec adiicientes statuimus, ut quecunque bona in futurum concessione pontificum, largitione regum, uel oblatione fidelium iuste atque canonice acquirentur, firma uobis uestrisque successoribus et illibata permaneant, quandiu scilicet illic canonici ordinis tenor Domino prestante uiguerit. Decernimus ergo, ut nulli omnino hominum liceat eamdem ecclesiam temere perturbare, aut eius possessiones auferre, uel ablatas retinere, minuere, uel temerariis uexationibus fatigare, sed omnia integre conseruentur, eorum pro quorum sustentatione et gubernatione concessa sunt,  usibus omnimodis profutura. Ad indicium autem percepte huius gratie a Romana Ecclesia stolam sacerdotalem per singula biennia Romano pontifici persoluetis. Si qua igitur in futurum ecclesiastica secularisue persona hanc nostre constitutionis paginam uiolauerit, aut sciens contra eam temere uenire tentauerit, secundo tertioue commonita, si non satisfactione congrua emendauerit, potestatis honorisque sui dignitate careat, reamque se diuino iudicio existere de perpetrata iniquitate cognoscat, et a sanctissimo corpore ac sanguine Dei et Domini nostri Iesu Christi aliena fiat. Cunctis autem eidem loco iura sua seruantibus, sit pax Domini nostri Iesu Christi, quatenus et hic in futurum fructum beate  remunerationis percipiant, et apud districtum iudicem premia eterne pacis inueniant. Salua iustitia episcopali. Amen

Datum Laterani per manum Almerici Romane Ecclesie diaconi cardinalis et cancellarii, quinto Kalendas Decembris, indictione quarta, anno Dominice Incarnationis millesimo centesimo uicesimo quinto, pontificatus autem domini Honorii secundi pape anno primo.



XXIu. Monasterii S. Udalrici Neresheimensis possessiones et priuilegia confirmat. .

[uide Wirtembergisches Urkundenbuch, Stuttgart 1849, I, 367.]



XXu. Ad Gaufridum abbatem Sauigniensem.---Confirmat bona monasterio Sauigniensi concessa. 
[MARTENE, Thes. I, 361, ex. ms. Sauigniensi.]


HONORIUS episcopus, seruus seruorum Dei, dilecto filio GAUFRIDO abbati S. Trinitatis de Sauigneio, eiusque successoribus regulariter substituendis in perpetuum.

Ad hoc nobis a Deo pastoralis officii cura commissa est, ut et bene placentem Deo religionem laboremus statuere, et stabilitam exacta diligentia conseruare. Ea propter, dilecte in Domino fili Gaufride abbas, uenerabilis fratris nostri Turstini Eboracensis archiepiscopi precibus inclinati, tuis rationabilibus postulationibus  duximus annuendum. Statuimus enim, ut monasterium B. Trinitatis de Sauigneio, cui, Deo auctore, preesse cognosceris, quecunque impresentiarum iuste et legitime possidet, firma tibi tuisque successoribus, et illibata permaneant; quecunque preterea in futurum, largiente Deo, concessione pontificum, liberalitate regum, largitione principum, poteritis adipisci, firma uobis et integra conseruentur, salua nimirum diecesani episcopi iustitia et reuerentia. Decernimus ergo ut nulli omnino hominum liceat prefatum monasterium temere perturbare, aut eius possessiones auferre, uel ablata retinere, minuere, uel temerariis uexationibus fatigare; sed et omnia integra conseruentur eorum pro quorum sustentatione et gubernatione concessa sunt,  usibus omnimodis profutura. Si quis autem huic nostre constitutioni sciens temerario ausu contraire tentauerit, anathematis sententiam se nouerit incursurum.

Datum Lateranis u Idus Decembris.



XXuI. Ad S. Norwegie regem.---Ut Radulphum episcopum Orcadensem in integrum restituat. 
[Monastic. Anglic. III, 144.]

HONORIUS episcopus, seruus seruorum Dei, dilecto in Christo filio S. illustri Norwegie regi, salutem et apostolicam benedictionem.

 Auribus nostris intimatum est, quod uenerabilis frater noster Thomas Eborum archiepiscopus Radulphum Orcheneia ipsum consecrauit. Postmodum uero sicut accepimus, alius est ibidem intrusus. Ceterum episcopalem cathedram aut unus obtinebit, aut nullus. Ideoque per presentia scripta nobilitati tue mandamus, quatenus prenominato Radulpho sedem episcopalem Orcheneiam uidelicet, cum parochia et ceteris pertinentiis suis, tanquam proprio illius loci episcopo et pastori restituas. Et de ceterosollicitudo custodiat, ne ob hoc iram Dei incurrat.

Datum Laterani u Idus Decembris.



XXuII. Ad episcopum Candide Case.---Adeat Thomam [leg. Thurstanum] archiepiscopum Eboracensem, a quo consecretur. 
[Ibid. p. 145.]


HONORIUS episcopus, seruus seruorum Dei, dilecto filio electo de Candida Casa, salutem et apostolicam benedictionem.

Cui alii a Domino preesse conceditur, nulla suis dignis subesse prelatis superbia communicatur; ideoque per presentia scripta tibi mandamus, ut ad carissimum fratrem nostrum Thomam Eboracensem archiepiscopum, tanquam ad proprium metropolitanum tuum consecrandus accedas; et ab ipsius manu, presente sancti Spiritus gratia, cum  humilitatis deuotione consecrationem accipias.

Data Laterani quinto Idus Decembris.



XXuIII. Ad G. Cantuariensem archiepiscopum, etc., et ad regem Anglorum. 
[Ibid., p. 147.]

HONORIUS episcopus, seruus seruorum Dei, uenerabilibus fratribus G. Cantuar. archiepiscopo, sedis apostolice legato, et uniuersis episcopis per regnum Anglie constitutis, et carissimo in Christo filio II. illustri Anglorum regi, salutem et apostolicam benedictionem.

Quemadmodum nostrum . . . ita dignitatem suam illibatam,  uestris debetis fratribus conseruare, ideoque uobis mandamus, quatenus carissimo fratri nostro Thome [leg. Thurstano] Eborum archiepiscopo, iuxta antiquam consuetudinem et Eborum Ecclesie prerogatiuam crucem ante se deferri absque contradictione aliqua permittatis, et regem more solito coronare.

Data Laterani u Idus Decembris.



XXIX. Priuilegium pro Ecclesia Eboracensi. 
[MANSI, Concil., XXI, 335.]

HONORIUS episcopus, seruus seruorum Dei, uenerabili fratri THURSTANO, Eboracensi archiepiscopo, eiusque successoribus canonice promouendis in perpetuum.

 In eminenti apostolice sedis specula, disponente Domino, constituti, iniuncto nobis apostolatus officio fratres nostros episcopos intima caritate diligere, et ecclesiis sibi a Deo commissis suam debemus iustitiam conseruare, pro ipsarum quoque uolumus statu satagere, atque earum quieti et utilitati, salubriter, auxiliante Domino, prouidere. Ideoque carissime frater, Thurstane archiepiscope, tibi tuisque successoribus, et per uos Ebor. Ecclesie, cui auctore Deo prees, Eboracensis Ecclesie metropol. suffraganeos, et quidquid parochiarum uel episcopali uel metropolitico iure ad eamdem cognoscitur Ecclesiam pertinere, in perpetuum confirmamus.  Antiquam sane Ebor. Ecclesie dignitatem integram conseruari auctore Deo cupientes, auctoritate apostolica prohibemus, ne ulterius, aut Cantuar. archiepiscopus Eboracen. professionem quamlibet exigat, aut Eboracen. Cantuariensi exhibeat; neque quod penitus a beato Gregorio prohibitum est, ullo modo Ebor. Cantuar. ditioni subiaceat, sed iuxta eiusdem patris constitutionem, ista inter eos honoris distinctio in perpetuum conseruetur, ut prior habeatur, qui prior fuerit ordinatus. Ad hec si Cantuar. archiepiscopus Ebor. electum gratis, et sine subiectionis exactione consecrare noluerit, electus Ebor. a suffraganeis suis, aut a Romano pontifice libere consecretur. Porro antiquas libertatis consuetudines, et possessiones quas uel in presenti  legitime obtinetis, uel in futuro, largiente Deo, iuste poteritis adipisci, Ecclesie Ebor. presentis priuilegii auctoritate firmamus, statuentes, ut nullus eas auferre, imminuere, uel temerariis audeat uexationibus infestare, sed omnia integra conseruentur eorum, pro quorum sustentatione et gubernatione concessa sunt, usibus omnimodis profutura. Illud quoque capitulo presenti subiungimus, ut ecclesie S. Andree Hagulstadens. S. Ioh. Beuerlac. S. Wilfridi de Ripn, S. Marie de Suthewel. S. Oswaldi de Gloucestr. in omnibus possessionibus et libertatibus, et consuetudinibus uobis uestrisque successoribus, nec non Ebor. Ecclesie integre semper et quiete permaneant. Si que igitur ecclesiastica secularisue persona, hanc nostre constitutionis paginam sciens,  contra eam temere uenire tentauerit, secundo tertioue commonita, si non satisfactione congrua emendauerit, potestatis honorisque sui dignitate careat, reamque se diuino iudicio existere de perpetrata iniquitate cognoscat, et a sanctissimo corpore ac sanguine Dei et Domini redemptoris nostri Iesu Christi aliena fiat, atque in extremo examine districte ultioni subiaceat. Cunctis autem eidem Ecclesie iusta seruantibus sit pax Domini nostri Iesu Christi, quatenus et hic fructum bone actionis percipiant et apud districtum iudicem premia eterne pacis inueniant. Amen.



XXX. Ecclesie Rauennatis iura confirmat. 
[UGHELLI, Italia sacra, II, 365.]


HONORIUS episcopus, seruus seruorum Dei, uenerabili fratri GUALTERIO Rauennati archiepiscopo, eiusque successoribus canonice promouendis.

Sacrosancta Romana apostolica Ecclesia ab ipso Saluatore nostro Domino Iesu Christo caput et cardo est omnium instituta. Non decet igitur a capite membra discedere, sed eminenti rationi, et superni prouisioni capitis obedire: moderatrix autem discretio capitis singulorum membrorum officiosas actiones considerans uniuscuiusque ius, et ordinem, et natura constitutum distincte reseruat, et quibuscunque nobilibus uetustatis sue dignitatem, sine inuidia sociali caritate custodit. Hac igitur inducti ratione  honorem famose Rauennatis Ecclesie apostolice sedis proprie specialis filie sine diminutione aliqua uolumus conseruare, ideoque, uenerabilis frater Gualteri, quem pro Ecclesie strenuitate doctrine, religionis, et morum honestate plena in Christo caritate diligimus, tuis rationabilibus postulationibus paterne pietatis affectu annuimus. Per presentis itaque priuilegii paginam confirmamus episcopatus uidelicet Aemilie prouincie, id est Parme, Placentie, Regii, Mutine, Bononie, Ferrarie, Adrie, Comacli, Imole, Fauentie, Foroliuii, Foripompilii, Bobii, Cesene, Ficocle. Preterea confirmamus uobis exarchatum Rauenne, qui Romane Ecclesie iuris est, et monasteria S. Alberti, S. Hilarii, seu cetera monasteria, et possessiones ad uestram Ecclesiam  pertinentes per authentica priuilegia ab antecessoribus nostris, et catholicis regibus traditas. Pomposiani quoque monasterii curam persone religionis tue, saluo Ecclesie nostre iure, committimus, ut regulari disciplina per suam industriam reformetur. Nulli ergo omnino hominum facultas sit nostram Rauennatem Ecclesiam temere perturbare, aut possessiones eius auferre, uel ablatas retinere, minuere, uel temerariis uexationibus fatigare, sed omnia integra conseruentur tam tuis, quam clericorum et pauperum usibus profutura. Si qua igitur ecclesiastica in futurum secularisue persona hanc nostre constitutionis paginam sciens contra eam temere uenire tentauerit, secundo tertioue commonita, nisi presumptionem suam satisfactione congrua  emendauerit, potestatis honorisque sui dignitate careat, reamque se diuino iudicio existere de perpetrata iniquitate cognoscat, et a sacratissimo corpore ac sanguine Dei et Domini nostri Iesu Christi aliena fiat, atque in extremo examine districte ultioni subiaceat. Cunctis autem eidem Ecclesie iusta seruantibus sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant. Amen, amen, amen.

    Ego Honorius catholice Ecclesie episcopus.
    Ego Bonifacius card. S. Marci subsc.
    Ego Gregorius Card. SS. Apostolorum ss.
    Ego Benedictus cardinalis tit. Eudoxie subsc.
     Ego Anastatus presb. card. tit. S. Clementis ss.
    Ego Conradus presb. card. tit. Pastoris subsc.
    Ego Desiderius presb. card. tit. S. Praxedis subsc.
    Ego Deusdedit card. presb. tit. S. Laurentii in. Damaso ss.
    Ego Petrus Pisanus presbyter cardinalis S. martyris.Susanne subsc.
    Ego Petrus card. tit. S. Callixti subsc.
    Ego Petrus presb. card. S. Marcelli subs.
    Ego uitalis Albanensis episcopus subscr.
    Ego Petrus Portuensis episcopus subs.
    Ego Guilidinus Prenestinus episcopus subsc.
    Ego Aegidius Tusculanus episcopus subsc
    Ego comes S Marie in Agro diac subsc
    Ego GG. diac. card. S. Marie in Porticu subscr.
     Ego Romanus diaconus card. S. Angeli subscr.
    Ego GG. diaconus cardinalis sanctorum Sergii, et Bacchi, subscripsi, et alii quamplures.


Dat. Laterani per manum Aimerici, an. 1125 Dominice Incarnationis.



XXXI. Ad episcopos Prouincie.---Pro Lerinensi monasterio, ut ablata restituant, et ab aliis restitui faciant. 
[D. BOUQUET, Recueil, Xu, 265.]

HONORIUS episcopus, seruus seruorum Dei, uenerabilibus fratribus AUGERIO Regiensi, BERENGARIO Foroiuliensi, PETRO Niciensi, et MANFREDO Antipolitano, episcopis, salutem et apostolicam benedictionem.

 Filii nostri Lerinensis  et monachi, ante Saracenorum fauces positi, captiones, catenas, et mortis pericula metuentes, de uobis lacrymabiliter conqueruntur, quod eis quasdam ecclesias uiolenter auferre presumitis. Cum enim de uobis necessarium exspectarent presidium, ordine in contrarium uerso, importabile sentiunt detrimentum. Unde fraternitati uestre mandamus quatenus prefatas ecclesias Lerinensi monasterio sine dilatione restituatis in integrum. Conqueruntur etiam satis miserabiliter super parochianis uestris, Petro scilicet de Alansone, uxore Guillelmi Angeri, et militibus de Montebrisone, qui uillam illorum depredantes incendio uastauere et desolauerunt; et super  eadem uxore Guillelmi, que aliam uillam cum monasterio in solitudinem omnino redegit. Quamobrem uobis precipimus quatenus eos, ut monasterio Lerinensi et fratribus satisfaciant, compellatis. Tu uero, Antipolitane episcope, Fulconem [
[MURATORI, Rer. Ital. Scrip., II, II, 1007.]

HONORIUS episcopus, seruus seruorum Dei, uenerabili fratri GE., Teatino episcopo, salutem et apostolicam benedictionem.

ueniens ad nos filius noster Giso abbas monasterii Sancti Clementis de Piscaria, in presentia nostra aduersus parochianum tuum Rainaldum de  Tocco conquestus est, quod ei ecclesiam Sancte Marie in Pesile uiolenter auferat. Unde fraternitati tue mandamus quatenus eumdem Rainaldum commoneas, ut abbati predicto ecclesiam restituat. Alioquin, si contemptor exstiterit, plenariam de eo non differas exercere iustitiam. Nos enim, auctore Domino, quod a te super hoc canonice factum fuerit, ratum habebimus.



XXXIII. Ad Didacum archiepiscopum Compostellanum. 
[FLOREZ, España sagrada, XX, 442.]

HONORIUS episcopus, seruus seruorum Dei, uenerabili fratri DIDACO Compostellano archiepiscopo, salutem et apost. benedict.

 Nuntios cum litteris a tua fraternitate nobis transmissos, qua debuimus caritate, suscepimus. Ceterum quoniam multa nobis incumbebant negotia, et propter nouitatem nostram, tuis postulationibus in presenti non potuimus respondere. Preuideat autem discreta fraternitatis tue prudentia, ut dignitate pallii, quod signum humilitatis est, concessa tibi a sancte matris tue Ecclesie Romane clementia, uti studeas non abuti.

Dat. Laterani Iu Idus Ianuarii.



XXXIu. Ad eumdem. 
[Ibid.]

 HONORIUS episcopus, seruus seruorum Dei, uenerabili fratri DIDACO Compostellano archiepiscopo, salutem et apost. benedict.

Quamuis de persona tua sinistra quedam et superstitiosa nostris sint auribus nuntiata, quia tamen deuotissimum te Romane Ecclesie filium profiteris, nos te uera uolumus diligere caritate, et delatori alicui facilem de persona tua nolumus prebere auditum. Tu uero ita humiliter et deuote te habeas, ut plenarie gratiam B. Petri et nostram ualeas retinere.

Data Laterani Iu Idus Ian.



XXXu. Ad Alexandrum episcopum Lincolniensem.---Lincolniensis Ecclesie priuilegia confirmat. 
[WILKINS, Concilia M. Britann., tom. I, p. 406.]


HONORIUS episcopus, seruus seruorum Dei, uenerabili fratri ALEXANDRO, Lincolniensi episcopo, eiusque successoribus legitime promouendis, in perpetuum.

Pia et diligens materne cura sollicitudinis teneros filios consueuit dulciter educare, et adultis, unde sustentari ualeant, sagaciter prouidere. Proportionaliter itaque sancta Romana Ecclesia in fide Petri fundata omnium Ecclesiarum obtinet principatum, paruulos et imbecilles lacte sapientie sue nutrit; prouectis autem et deuotis profundioris scientie pabula  subministrat, et, ut liberius diuinis uacare possint obsequiis, apostolice sedis munimine ab hostium incursione defendit. Hac igitur inducti ratione, Lincolniensem Ecclesiam, cui Deo auctore, dilecte in Domino frater Alexander episcope, presides, sub apostolice sedis tutelam excipimus, et contra prauorum hominum molestiam, auctoritate eius, defensione et priuilegio communimus. Bona ergo et possessiones quas iuste et legitime possidet, uel in futurum largiente Domino, canonice poterit adipisci, firma tibi tuisque successoribus, et per uos Ecclesie Lincolniensi et illibata permaneant. In quibus hec propriis duximus nominibus adnotanda: uidelicet in ciuitate Lincolnie burgum quod uocatur Willingtorp, Hundegatam, ecclesiam omnium sanctorum  Netellam, Ludam, Stou, Noritonam, Newercam, Staford, Lidentonam, Spaldewic, Buchendaram, manerium situm iuxta Legrecestram ciuitatem, Chilesbei, Eroposeiam, Banebiriam, Tamam, Nundentonam, Dorchecestriam, Woburnam, abbatiam de Egenesham, cum omnium supradictorum pertinentiis, parochiam episcopalem Lindesiam, Nicholasira, Leccestrasira. Hamtonasira, Buchinghamsira, Oxinafordsira, Huntendonasira, Herefordsira pars. Decernimus ergo ut nulli omnino hominum clerico uel laico, prefatam Ecclesiam temere perturbare, aut eius possessiones auferre, uel ablatas retinere, minuere, uel temerariis uexationibus fatigare, sed omnia integra conseruentur usibus ecclesiasticis profutura. Si qua igitur ecclesiastica secularisue persona hanc nostre  constitutionis paginam sciens contra eam temere uenire tentauerit; secundo tertioue commonita, si non satisfactione congrua emendauerit, potestatis honorisque sui dignitate careat, reamque se diuino iudicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Iesu Christi aliena fiat, atque in extremo examine districte ultioni subiaceat. Cunctis autem eidem loco iura seruantibus sit pax Domini nostri iehsu Christi, quatenus et hic fructum bone actionis et apud districtum iudicem premia eterne pacis inueniant. Amen, amen.

Datum Laterani per manus Aimerici sancte Romane Ecclesie diaconi cardinalis et cancellarii, III Kal. Februarii, indictione Iu, Incarnationis Dominice  1126, pontificatus autem domni Honorii II pape anno I.



XXXuI. Priuilegium confirmationis possessionum et bonorum monasterii S. Theoderici Remensis. 
[uARIN, Archiu. admin. de Reims, tom. I, p. 279.]

HONORIUS episcopus, seruus seruorum Dei, dilecto in Christo filio GUILLELMO abbati monasterii Sancti  Theoderici, quod situm est in territorio Remensi, eiusque successoribus regulariter substituendis in perpetuum.

Desiderium quod ad religionis propositum et animarum salutem pertinere monstratur, auctore Deo, sine aliqua est dilatione complendum. Quamobrem, dilecte in Christo fili Guillelme abbas, rationabilibus tuis petitionibus assensum prebentes, monasterium Sancti Theoderici, cui auctore Domino preesse cognosceris, in beati Petri tutelam, nostramque protectionem suscipimus. Uniuersas igitur possessiones et bona omnia que locus idem in presentiarum legitime possidet, tibi tuisque successoribus secundum Dei timorem ibi promotis, presentis decreti pagina confirmamus. In quibus hec propriis uisa sunt nominibus  exprimenda: ipsam uidelicet totam uilla Sancti Theoderici quietam et liberam, et ab aduocatia, comitatu, uel uicecomitatu, siue ab omni exactione seculari, secundum precepta regum Lotharii, Caroli, et Henrici absolutam, cum adiacente uillula que dicitur uillare sub silua; item mansum indominicatum in uilla Pullione, mansum indominicatum in uilla Tillio cum terris appendentibus, et in his omnibus bannum, et iustitiam et furnum cum decima tota; uillam Francorum cum decima tota; cumque hec omnia sub una parochia contineantur, hac ratione est libera ut annua illa obsonia in synodo non persoluat; et presbyteri qui inibi abaabbate statuuntur, ad conuentus decanorum quos Kalendas uocant, non accedant nisi sponte uoluerint, alias autem canonicam  ex eis exhibeant obedientiam; mansum indominicatum in uilla Triniaco uel Mazzella, et iustitiam, et bannum, et furnum bannilem in tota uilla cum decima tota et quibusdam terris in uilla Caualio iacentibus et ad ipsum Triniacum pertinentibus, decimam uille Chalon que est de parochia ipsius Triniaci; decimam uille Chanadii que est de parochia Sancti Theoderici sicut et uilla Francorum. Tres molendinos in uidula cum tota aqua et piscatione ipsius fluminis, a diuisione ipsius fluminis super molendinum Maschot, usque ad molendinum. Macele, cum quarta parte ipsius molendini, et paludem adiacentem ipsi aque, pro cuius herbaria rustici de Chalon corueiam soluunt Sancto Theoderico in Triniaco; uillam Nocturniacum cum banno et iustitia;  mansum indominicatum in Brimerci curte; terras censuales in uilla Mairiaco, similiter in Gaugiaco. In diecesi Remensi, altaria hec: de Triniaco, de Herimundiuilla  , de Summopi, de Spoia, de Seilisas, de Ida, de Thelina  . In episcopatu Laudunensi, altaria hec: de Wreiuilla, de Hupenci curte, de Berturi curte, de Agubi curte, de Condeto, de Domnamaria  , de Ansoldi curte, de Sancto Theodulfo, quod  dicitur Guast. In episcopatu  Nouiomensi altaria duo et ecclesias, et decimas totas de Atheiis et de Emina, septem mansos terre in ipsa uilla Atheiis. In episcopatu Tornacensi, altaria hec: de Guartengen, de Kercoua cum capella Guarnereia  . In episcopatu Cameracensi, altaria hec: de Bernis cum capella de Quadromonte  , de Elefella. Quecunque preterea futuris temporibus idem monasterium iuste atque canonice poterit adipisci, firma ei et illibata permaneant; et predicta altaria libera sint, et absque personis. Saluo in omnibus iure ac reuerentia Remensis archiepiscopi, atque aliorum episcoporum, et consuetudinibus canonicis. Decernimus ergo ut nulli omnino hominum liceat idem monasterium temere perturbare, aut eius possessiones auferre, uel ablatas retinere, minuere,  uel temerariis uexationibus fatigare, sed omnia integra conseruentur, eorum pro quorum sustentatione ac gubernatione concessa sunt, usibus omnimodis profutura. Si qua uero ecclesiastica secularisue persona hanc nostre constitutionis paginam sciens, contra eam temere uenire tentauerit, secundo tertioue commonita, si non satisfactione congrua emendauerit, potestatis honorisque sui careat dignitate, reamque se diuino iudicio existere de perpetrata inquitate cognoscat, et a sacratissimo corpore ac sanguine Dei et Domini Redemptoris nostri Iesu Christi aliena fiat, atque in extremo examine districte ultioni subiaceat. Cunctis autem eidem loco iusta seruantibus sit pax Domini nostri Iesu Christi, quatenus et hic fructum bone actionis  percipiant, et apud districtum iudicem, premia eterne pacis inueniant. Amen.

Ego Honorius catholice Ecclesie episcopus, s.

Data Laterani, per manum Haimerici sancte Romane Ecclesie diaconi cardinalis et cancellarii, Iu Idus Februarii, indictione Iu, anno Dominice Incarnationis 1126, pontificatus autem domini Honorii secundi pape anno II.



XXXuII. Fratrum S. Marie Premonstratensis disciplinam possessionesque confirmat. 
[HUGO, Annales sacri ord. Premonstrat. tom. I, Pr. p. 9.]

HONORIUS episcopus, seruus seruorum Dei dilectis  filiis NORBERTO fratri in Christo, et canonicis Premonstrate ecclesie Sancte Marie, eorumque successoribus regularem uitam in perpetuum professis.

Apostolice discipline sectantes uestigia mundanis quidem pompis et possessionibus abrenuntiant, et Domino totis nisibus famulantur. Isti ergo si bonum quod inceperint, consummarint, in extremo examine iudicis sunt immortalitatis stolam et perpetuam gloriam adepturi. Quia igitur uos religiose uiuere et canonicam uitam secundum beati Augustini institutionem ibidem ducere, inspirante diuina gratia decreuistis, propositum uestrum sedis apostolice  auctoritate confirmamus, et firmos uos in remissionem peccatorum uestrorum in eo persistere adhortamur. Statuimus itaque, ut in ecclesiis uestris, in quibus fratres uitam canonicam professi degunt, nulli omnino hominum liceat secundum beati Augustini regulam ibidem constitutum ordinem commutare; nullus etiam episcoporum futuris temporibus audeat eiusdem religionis fratres ab ecclesiis uestris expellere, nec professionis canonice quispiam ex eisdem ecclesiis aut claustris audeat sine communi congregationis permissione discedere: discedentem uero, nullus episcoporum, nullus abbatum, nullus monachorum sine communium litterarum cautione suscipere. Bona etiam et possessiones quas iuste et legitime possidetis, presentis nostri scripti pagina  confirmamus, in quibus hec propriis nominibus duximus exprimenda: ecclesiam uidelicet Sancti Martini Laudunensis in Laudunensi episcopatu, uiuariensem ecclesiam Sancte Marie in Suessionensi episcopatu, Floressiensem ecclesiam Sancte Marie in Leodiensi, Capenberg ecclesiam Sancte Marie et beatorum Petri et Pauli in Monasteriensi, Wollar ecclesiam Sancte Marie in eodem episcopatu, Clostat [Elcostad], ecclesiam Sancte Marie in Moguntiensi, ecclesiam Sancti Annalis in Metensi, Antuerpie ecclesiam Sancti Michelis in Cameracensi; ambitum eiusdem uallis a loco qui dicitur Halierpré, usque ad uallem Rochardi, cum tribus adiacentibus uallibus, et a riuo uersus uois, sicut ualles proportant. Duas partes decime quas in uilla de Crespi per  Laudunensem episcopum habetis, et cetera que in eadem uilla largitione dilecti filii nostri Ludouici regis Francie possidetis. Alodium Clarifontis, alodium Romengeis cum molendino; tres mansos apud Bolmont; Anisi mansum unum cum molendino; Fraisne mansum unum, uersigny mansum unum, Souppy tres mansos et dimidium; totum alodum quod dicitur Bonnuel. Suessioni domum unam cum uineis et terris; uineas in Laudunensi pago in uilla que dicitur Broiencourt, et Ursignicourt, et Montarcume. Quecunque preterea in futurum, concessione pontificum, liberalitate regum uel principum, uel aliis iustis modis canonice poteritis adipisci, firma uobis uestrisque successoribus in sancte religionis  proposito permansuris, et illibata seruentur. Decernimus ergo, ut nulli omnino hominum liceat easdem ecclesias temere perturbare, aut eorum possessiones auferre, uel ablatas retinere, minuere, uel temerariis uexationibus fatigare sed omnia integra conseruentur, regularium fratrum et pauperum usibus profutura, salua diecesanorum episcoporum canonica iustitia. Si qua igitur in futurum ecclesiastica secularisue persona hanc nostre constitutionis paginam sciens, contra eam temere uenire tentauerit, secundo tertioue commonita, si non satisfactione congrua emendauerit, potestatis honorisque sui careat dignitate, reamque se diuino iudicio  existere de perpetrata iniquitate cognoscat, et a sanctissimo corpore ac sanguine Dei et Domini Redemptoris nostri Iesu Christi aliena fiat, atque in extremo examine districte ultioni subiaceat. Cunctis autem eisdem ecclesiis iura seruantibus sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant Amen.

Ego Honorius catholice Ecclesie episcopus.

Datum Laterani per manum Haimerci sancte Romane Ecclesie diaconi cardinalis et cancellarii, decimo quarto Kal. Martii, indictione quarta, anno Dominice Incarnationis millesimo centesimo uicesimo sexto pontificatus autem domni Honorii secundi  pape anno secundo.



XXXuIII. Confirmatio fundationis ecclesie Capenberensis. 
[HUGO, ibid. Pr., p. 369.]

HONORIUS episcopus, seruus seruorum Dei, dilecto in Christo fratri NORBERTO, et eius fratribus, in ecclesia Sancte Marie de Capenberg regularem uitam professis, eorumque successoribus in perpetuum.

Ad hoc uniuersalis Ecclesie cura nobis a prouisore omnium bonorum Deo, commissa est, ut religiosas diligamus personas, et bene placentem Deo religionem studeamus modis omnibus propagare.  Pre enim Deo gratus aliquando famulatus impenditur, nisi ex caritatis radice procedens, a puritate religionis fuerit conseruatus, hoc nimirum caritatis intuitu rationabilibus tuis postulationibus duximus annuendum. Statuimus itaque, et apostolica auctoritate firmamus, ut in ecclesia Capenberg, cuius construende fundum comes Godefridus, et fratres eius atque coheres Otto, Deo et Sancte Marie, sanctisque apostolis obtulerunt, et uarlas et Hofstadt, in quibus fratres uitam canonicam professi degunt, nulli omnino liceat secundum B. Augustini regulam in eisdem ecclesiis constitutum ordinem mutare. Nullus etiam episcoporum futuris temporibus audeat eiusdem religionis fratres de eisdem ecclesiis expellere neque professionis canonice quispiam ex  eisdem ecclesiis, aut claustris audeat sine communi congregationis permissione discedere. Discedentem uero, nullus episcoporum, nullus abbatum, nullus monachorum, nullus omnino hominum sine communium litterarum cautione suscipere; prohibemus igitur et omnino interdicimus, ut nulla ecclesiastica secularisue persona Capenberg et eius ambitum ui, uel fraude intrare, occupare, uel incastellare presumat. Bona etiam et possessiones, quas supradicti tres, et alodia, que alii fideles eisdem ecclesiis exiustis eleemosynis, in usus canonicorum legitime contulerunt, presentis scripti pagina confirmamus. In quibus hec propriis nominibus duximus adnotanda: uidelicet, Werne, Nette, Alsteden, Heile, Capenberg,  Mangethe, Curete, Sorbeke, Wifecle, Wisheim, Spelchorp, Hasela, Lancklar, cum uniuersis usibus earum, scilicet pratis et pascuis, uiis et inuiis, riuis et irriguis, molendinis nemorosis et campestribus, quecunque preterea in futurum concessione pontificum liberalitate regum, uel principum, uel aliis iustis modis canonice poteritis adipisci firma uobis uestrisque successoribus in sancte religionis proposito permansuris, et illibata seruentur. Decernimus ergo ut nulli omnino hominum liceat easdem ecclesias temere perturbare, aut eorum possessiones auferre uel ablatas retinere, minuere uel temerariis uexationibus fatigare, sed omnia integra conseruentur regularium fratrum et pauperum usibus profutura, salua diecesanorum episcoporum canonica  iustitia. Si qua igitur in futurum ecclesiastica secularisue persona, hanc nostre constitutionis paginam sciens, contra eam temere uenire tentauerit, secundo tertioue commonita, si non satisfactione congrua emendauerit, potestatis honorisque sui dignitate careat, reamque se diuino iudicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Iesu Christi aliena fiat, atque in extremo examine districte ultioni subiaceat. Cunctis autem eisdem ecclesiis iusta seruantibus, sit pax Domini nostri Iesu Christi, quatenus et hic fructum bone actionis perpiciant, et apud districtum iudicem, premia eterne pacis inueniant. Amen, amen, amen.

Ego Honorius catholice Ecclesie episcopus.

 Datum Laterani per manum Aimerici sancte Romane Ecclesie diaconi cardinalis, III Kal. Martii, indict. Iu, anno Dominic. Incarnat. 1126, pontificatus domni Honorii II pape anno II.



XXXIX. Priuilegium pro monasterio S. Euangeliste Kaltenborniensi. 
[Thuringia sacra, p. 304.]

HONORIUS episcopus, seruus seruorum Dei, dilectis in Christo filiis GODESCALCO preposito et eius fratribus in ecclesia Sancti Ioannis euangeliste de Coldenbrunna canonicam uitam professis, tam presentibus  quam futuris in perpetuum.

Apostolici moderaminis clementie conuenit religiosos diligere, et eorum loca apostolice protectionis munimine defensare. Predecessor noster felicis memorie Calixtus, PP., sicut ex eius scripto comperimus uestram Sancti Ioannis ecclesiam quam in Alberstatensi episcopatu uir nobilis Wimannus de prediis suis ad regularem uitam instituit apostolice tuitionis protectione muniuit. Et nos itaque uestris postulationibus clementius annuentes, et eiusdem domini uestigiis inherentes, canonice uite ordinem quem professi estis apostolica auctoritate firmamus; et ecclesiam uestram presentis scripti pagina communimus. Statuimus enim quecunque possessiones, et quecunque bona eidem  loco, aut a predicto Wigmanno, aut a quibusque fidelibus de suo iure iuste collata sunt, siue in futurum largiente Deo iuste et canonice conferri contigerit firma semper uobis uestrisque successoribus, et inconuulsa permaneant. Nullique omnino hominum liceat predictam ecclesiam temere perturbare, aut eius possessiones auferre, uel ablatas retinere, minuere, uel temerariis uexationibus fatigare, sed omnia integra conseruentur eorum pro quorum sustentatione ac gubernatione concessa sunt, usibus omnimodis profutura. Obeunte uero te ipsius loci preposito, nullus ibi qualibet astutia uel uiolentia preponatur, nisi quem fratres communi consensu, uel fratrum pars consilii sanioris secundum Deum elegerint. Si quis igitur decreti huius tenore  cognito temere, quod absit, contraire tentauerit, honoris et officii sui periculum patiatur, aut excommunicationis ultione plectatur, nisi presumptionem suam digna satisfactione correxerit. Amen.

Ego Honorius catholice Ecclesie episcopus.

Datum Laterani per manum Almerici sancte Romane Ecclesie diaconi card. et cancellarii, II Kal. Martii, indict. Iu, anno Dominice Incarnationis 1126, pontificatus domni Honorii secundi pape anno II.



XL. Priuilegium pro ecclesia S. Marie Placentine. 
[CAMPI, Dell. Historia di Piacenza, tom. I, probationes, p. 528.]


HONORIUS episcopus, seruus seruorum Dei, dilectis filiis matricis ecclesie Placentine Sancte Marie, et Sancte Iustine canonicis, salutem et apostolicam benedictionem.

Ad hoc uniuersalis Ecclesie cura nobis a prouisore omnium bonorum Deo commissa est, ut de Ecclesiarum statu sollicite cogitemus, earumque utilitatibus prouide paterne affectionis uigilantia studeamus; quatenus et ipse per nostri laboris instantiam in bonis spiritualibus, et temporalibus augeantur, et nos debitam inde mercedem a Deo recipere ualeamus: Quapropter uestris, karissimi in Christo filii, per uenerabilem fratrem nostrum  Arduinum Placentine ciuitatis episcopum supplicationibus clementius inclinati, matricem sancte Dei genitricis ac uirginis Marie, et sancte Iustine martyris Placentinam ecclesiam, in qua Domino deseruitis, apostolice defensionis auxilio decreuimus communire. Possessiones ergo, et bona, que a religiosis Placentinis episcopis, qui de hoc seculo decesserunt, uel ab eodem fratre nostro episcopo, qui uestre ad presens Ecclesie presidet, uobis concessa, siue a fidelibus uiris de suo iure oblata, seu modis aliis acquisita iuste et legitime possidetis: presentis scripti nostri pagina uobis, uestrisque successoribus confirmamus, salua nimirum episcoporum uestrorum iustitia et debita reuerentia.

Pari quoque modo firmamus capellam de Gosolongo,  et plebem de uerdeto, cum pertinentiis earum, quas predictus frater Arduinus episcopus paterna uestris usibus benignitate concessit. Quecunque preterea in futuris temporibus, largiente Deo, iuste atque canonice poteritis adipisci, firma uobis, uestrisque successoribus, et illibata permaneant. Decernimus ergo ut nulli omnino hominum liceat eamdem Ecclesiam temere perturbare; aut eius possessiones auferre, uel ablata retinere, minuere, uel temerariis uexationibus fatigare, sed omnia integra conseruentur, eorum pro quorum sustentatione et gubernatione concessa sunt usibus omnimodis profutura. Si qua igitur in futurum, ecclesiastica secularisue persona hanc nostre constitutionis paginam sciens, contra eam temere uenire  tentauerit, secundo tertioue commonita, si non satisfactione congrua emendauerit, potestatis honorisque sui dignitate careat, reamque se diuino iudicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Iesu Christi aliena fiat, atque in extremo examine districte ultioni subiaceat. Cunctis autem eidem Ecclesie iusta seruantibus sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant. Amen

Ego Honorius catholice Ecclesie episcopus.

Datum Laterani per manum Aimerici sancte Romane Ecclesie diaconi cardinalis et cancellarii,  uII Idus Martii, indictione Iu, anno Dominice Incarnat. 1126, pontificatus uero domni Honorii II pape anno secundo.



XLI. Monasterium S. Blasii in protectionem apostolicam recipit, et confirmat liberam aduocatium. 
[GERBERT, Hist. Nigre Silue, tom. III, p. 59.]

HONORIUS episcopus, seruus seruorum Dei, dilecto filio BERTOLDO abbati monasterii S. Blasii, quod in Constantiensi episcopatu, in loco uidelicet qui Nigra Silua dicitur, situm est, eiusque successoribus regulariter substituendis in perpetuum.

Ad hoc uniuersalis Ecclesie cura nobis a prouisore  omnium bonorum Domino commissa est, ut religiosas diligamus personas, et bene placentem Domino religionem modis omnibus propagemus, nec enim Domino gratus aliquando famulatus impenditur, nisi ex caritatis radice procedens a puritate religionis fuerit conseruatus. Proinde nos supplicationi tue clementer annuimus, et B. Blasii monasterium, cui Deo auctore presides, cum omnibus ad ipsum pertinentibus apostolice sedis tuitione munimus. Statuimus enim, ut quecunque hodie idem monasterium iuste et legaliter possidet, siue in futurum concessione pontificum, liberalitate principum, uel oblatione fidelium iuste atque canonice poterit adipisci, firma tibi tuisque successoribus, et illibata permaneant. Nulli igitur omnino hominum  liceat prefatum monasterium temere perturbare, aut eius possessiones auferre, uel ablatas retinere, minuere, uel temerariis uexationibus fatigare, sed omnia integra conseruentur eorum, pro quorum sustentatione et gubernatione concessa sunt, usibus omnimodis profutura. Consecrationes altarium siue basilicarum, ordinationes monachorum, chrisma, oleum sacrum, et cetera ad opus episcopale officium pertinentia, a Constantiensi episcopo, in cuius estis diecesi, accipiatis, si tamen catholicus fuerit, et gratiam ac communionem apostolice sedis habuerit, et si ea gratis ac sine prauitate uoluerit exhibere, alioquin liceat uobis catholicum, quem malueritis adire antistitem, et ab eo consecrationis sacramenta percipere, qui apostolice  sedis auctoritate fultus, que postulastis. indulgeat. Sepulturam quoqne eiusdem loci omnino liberam esse decernimus, ut eorum qui illic sepeliri deliberauerint, deuotioni et extreme uoluntati, nisi forte excommunicati sint, nullus obsistat. Porro laicos siue clericos seculariter uiuentes ad conuersionem suscipere nullius episcopi uel prepositi contradictio uos inhibeat. Obeunte te nunc eius loci abbate uel tuorum quolibet successorum, nullus ibi quolibet subreptionis astutia seu uiolentia preponatur, nisi quem fratres communi consensu, uel fratrum pars consilii sanioris secundum Dei timorem, et B. Benedicti regulam elegerint. Ad hec salua Constantiensis episcopi reuerentia, confirmamus uestro monasterio cellam de silua Swarzwalt a S. Reginberto constructam  cum omnibus possessionibus, prediis, et terris ad eam pertinentibus  . Confirmamus etiam dispositionem illam, quam bone recordationis Heinricus Iu imperator de monasterii uestri libertate et aduocatia constituit, et predecessor noster felicis memorie papa Calixtus auctoritatis sue priuilegio roborauit, atque dilectus filius noster Lotharius rex precepti sui firmitate muniuit, et nos communi fratrum nostrorum episcoporum et cardinalium deliberatione ratam habuimus, ut uidelicet in aduocati electione abbas liberam habeat potestatem cum fratrum suorum consilio talem eligere, quem ad defensionem libertatis monasterii bonum et utilem esse cognouerit, qui non pro terreno commodo, sed pro Dei amore ac peccatorum suorum  uenia, nec non et eterne benedictionis mercede aduocatiam ipsam bene habere cupiat et tractare. Si autem calumniator potius quam aduocatus existens monasterii bona peruaserit, et non magis ea defenderit, et semel, secundo tertioue commonitus nullatenus emendauerit, abbas habeat facultatem cum fratrum consilio alium ibi utiliorem statuere aduocatum, quatenus sicut a predicto Heinrico imperatore, et a prefato filio nostro Lothario rege iudicio definitum est, cenobii uestri libertas modis omnibus a iure sit alienata Basileensis ecclesie. Ad indicium autem nostre tuitionis et concesse  uestro monasterio libertatis, aureum unum quotannis Lateranensi palatio persoluetis. Si que igitur in futurum ecclesiastica secularisue persona hanc nostre constitutionis paginam sciens, contra eam temere uenire tentauerit, secundo tertioue commonita, si non satisfactione congrua emendauerit, potestatis honorisque sui dignitate careat, reamque se diuino iudicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Iesu Christi aliena fiat, atque in extremo examine districte ultioni subiaceat. Cunctis autem eidem loco iusta seruantibus, sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia eterne  pacis inueniant. Amen, amen.

    Ego Honorius catholice Ecclesie episcopus.
    Ego Crescentius Sabinensis episcopus.
    Ego Petrus Portuensis episcopus.
    Ego uitalis Albanus episcopus.
    Ego Guillielmus Prenestinus episcopus.
    Ego Bonifacius presbyter cardinalis tituli S. Marci.
    Ego Gg. presbyter cardin. tit. Apostolorum.
    Ego Benedictus presbyter cardinalis tituli Eudoxie.
    Ego Ioannes presbyter cardinalis tituli S. Cecilie.
    Ego Desiderius presbyter cardinalis tituli S. Praxedis.
     Ego Petrus cardinalis presbyter tituli S. Susanne.
    Ego Saxo presbyter cardinalis tituli S. Stephani.
    Ego Ioannes presbyter cardinalis tituli S. Grisogoni.
    Ego Sigizo presbyter cardinalis tituli S. Xisti.
    Ego Aldericus presbyter cardinalis tituli Pamachii.
    Ego Hubertus presbyter cardinalis tituli S. Clementis.
    Ego Petrus tituli Calixti presbyter cardinalis.
    Ego Petrus presbyter cardinalis tituli S. Marcelli.
     Ego Deusdedit presbyter cardinalis tituli S. Laurentii in Damaso.
    Ego Gregorius S. Angeli diaconus cardinalis.
    Ego Stephanus diaconus cardinalis S. Marie in Cosmedin.
    Ego Ionathas diaconus cardinalis SS. Cosme et Damiani.
    Ego Gregorius diaconus cardinalis SS. Sergii et Bachi.
    Ego Ioannes diaconus cardinalis S. Nicolai de carcere.
     Ego Angelus diaconus cardinalis S. Marie in Donnica.
    Ego Stefanus diaconus cardinalis S. Lucie.
    Ego Petrus diaconus cardinalis S. Marie in uia Lata.
    Ego Hugo diaconus cardinalis S. Theodori.


Datum Laterani per manum Aimerici S. Romane Ecclesie diaconi cardinalis et cancellarii u Kal. Aprilis, indictione Iu, Incarnationis Dominice anno 1126, pontificatus autem domni Honorii II pape anno secundo.



XLII. Monasterium Wiblingense eiusque bona confirmat et in protectionem apostolicam recipit. 
[Ubi supra, p. 55.]

 HONORIUS episcopus, seruus seruorum Dei, dilecto filio WARNERO, abbati monasterii S. Martini, quod Wiblingen dicitur, eiusque successoribus regulariter promouendis in perpetuum.

Desiderium, quod ad religionis propositum, et animarum salutem pertinere monstratur, auctore Deo sine aliqua dilatione est complendum. Quamobrem nos, dilecte in Christo fili, tuis per uenerabilem fratrem, nostrum Udalricum Constantiensem episcopum postulationibus inclinati, B. Martini monasterium, cui disponente Deo presidere cognosceris, quod uidelicet a predecessore nostro felicis memorie Urbano papa in speciale sedis apostolice ius ac tutelam susceptum est apostolice auctoritatis priuilegio communimus, statuentes ut quecunque  predia, et quecunque bona tam ex fundatorum suorum, Hartmani comitis et Othonis fratris eius largitione, quam ceterorum fidelium iusta oblatione predicta ecclesia in presentiarum possidet, siue in futurum iure atque canonice poterit adipisci, firma tibi, tuisque successoribus, et illibata permaneant. Decernimus ergo, ut nulli omnino hominum liceat idem monasterium temere perturbare, aut eius possessiones auferre, uel ablatas retinere, minuere, uel temerariis uexationibus fatigare, sed omnia integre conseruentur, eorum pro quorum sustentatione concessa sunt, usibus profutura, salua tamen Constantiensis episcopi canonica reuerentia, cui tamen omnino non liceat exactionem aliquam  uel consuetudinem, que regularium quieti noceat, irrogare. Aduocatiam ipsius cenobii post Hartmannum religiosum comitem heres eius, quem abbas cum fratribus elegerit, administrare debebit, qui si postmodum monasterio inutilis fuerit, remoto eo alium preficiant. Sepulturam eiusdem loci omnino liberam esse decernimus, ut eorum qui illic sepeliri elegerint, deuotioni et extreme uoluntati, nisi excommunicati fuerint, nullus obsistat. Preterea, mansuro in perpetuum decreto sancimus, ut nulli omnino uiuentium liceat in uestro monasterio aliquas proprietatis conditiones, non hereditarii iuris, non inuestiture, nec cuiuslibet potestatis, que  libertati et quieti fratrum noceat, uindicare. Chrisma, oleum sacrum, consecrationes altarium, siue basilicarum, ordinationes monachorum qui ad sacros ordines fuerint promouendi, ab episcopo in cuius diecesi estis, accipietis, si quidem gratiam atque communionem apostolice sedis habuerit, et si ea gratis et sine prauitate uoluerit exhibere; alioquin liceat uobis catholicum, quem malueritis, adire antistitem, et ab eo consecrationum sacramenta suscipere, qui apostolice sedis fultus auctoritate, quod postulatur indulgeat. Obeunte te nunc eius loci abbate, uel tuorum quolibet successorum, nullus ibi qualibet subreptionis astutia seu uiolentia preponatur, nisi quem fratres communi consensu, uel fratrum pars consilii sanioris secundum Dei  timorem, et B. Benedicti regulam elegerint. Ad indicium autem percepte a Romana Ecclesia libertatis bizantium aureum quotannis Lateranensi palatio persoluatis. Si qua igitur ecclesiastica secularisue persona hanc nostre constitutionis paginam sciens, contra eam temere uenire tentauerit, secundo tertioue commonita, si non satisfactione congrua emendauerit, potestatis honorisque sui dignitate careat, reamque se diuino iudicio existere de perpetrata iniquitate cognoscat, et a sanctissimo corpore et sanguine Dei et Domini nostri Iesu Christi aliena fiat, atque in extremo examine districte ultioni subiaceat. Cunctis autem eidem loco iusta seruantibus sit pax Domini nostri Iesu Christi, quatenus et hic fructum bone actionis percipiant,  et apud districtum iudicem premia eterne pacis inueniant. Amen, amen.

Data Laterani per manum Hiemerici sancte Romane Ecclesie diaconi cardinalis et cancellarii, u Kalendas Aprilis, Incarnationis Dominice 1125  indictione Iu, pontificatus autem domni Honorii II, pape anno II.



XLIII. * Monasterii S. Lamberti protectionem suscipit possessionesque ac iura confirmat, annuo bisantii unius censu monachis imposito. 

[»In tabulario Cesareo uindobonensi, ex schedis Pertzii.« IAFFÉ, Regesta Rom. pont., p. 553. Incipit: »Quoniam sine uere.«]



XLIu. Breue ad omnes episcopos et proceres Gallie, ut Pontium olim abbatem Cluniacensem cerceant 
[MANSI, Concil., XXI, 336.]


HONORIUS episcopus, seruus seruorum Dei, uenerabilibus Patribus, archiepiscopis, episcopis, baronibus et aliis fidelibus per Franciam, Aquitaniam, et Burgundiam constitutis, salutem et apostolicam benedictionem.

Uniuerse bonitatis inimicus diabolus ut religionem fratrum Cluniacensium cribraret sicut triticum, expetiuit. Pontium namque ad perturbandos fratres  diuino famutatui mancipatos arrogantie spiritu tumidum de ultra marinis partibus unco ambitionis adduxit, et ut ab eo monasterium Cluniacense occuparetur efficit. Quamobrem dilectum filium nostrum Petrum diaconum cardinalem ad uos ex gremio sancte Romane Ecclesie dirigentes, caritati uestre mandando precipimus, ut ipsius consilio inuasorem Pontium a Cluniacensi monasterio et obedientiis, atque omnibus pertinentiis eius eliminare summopere procuretis; idem enim filius noster Petrus uice nostra in Pontium et in omnes fautores eius anathematis confirmabit sententiam. Dilecto uero filium nostrum Petrum Cluniacensem abbatem manu tenere et honorare curetis.

Data Lateranis uIII Kal. Maii.



XLu. Ad monachos Cluniacenses.---Ut Pontium abbatem reiiciant. 
[MANSI, ibid., p. 337.]


HONORIUS episcopus, seruus seruorum Dei, uniuersis monachis et conuersis ad Cluniacense monasterium pertinentibus, salutem et apostolicam benedictionem.

Grauamur admodum quoniam, sicut accepimus, sacri collegii unitatem et statum religionis Pontius, diabolico agitatus spiritu, uisus est ausu temerario perturbare. Quamuis ergo ue sit homini illi per quem scandalum uenit, ad probationem tamen, et purgationem bonorum necesse est scandala prouenire;  uis enim et audacia militis in bello cognoscitur, et fidei religiose constantia in aduersis comprobatur. Quocirca dilectum filium nostrum Petrum cardinalem ad uos e gremio sancte Romane Ecclesie dirigentes, mandando precipimus ut in caritatis unitate firmiter persistentes, eidem Pontio nullum omnino consilium uel auxilium prebeatis; sed potius ab ipso tanquam a schismatico et inuasore uos omnimodis abstinete. Idem namque filius noster Petrus, uice nostra, in Pontium et in omnes fautores eius anathematis confirmabit sententiam. Precipimus autem, ut dilecto filio nostro Cluniacensi abbati, tanquam pastori uestro, et animarum uestrarum rectori, humiliter obedientiam et reuerentiam exhibeatis.

 Datum Laterani uIII Kal. Maii.



XLuI. Ad Humbaldum archiepiscopum Lugdunensem.---Eiusdem argumenti. 
[MANSI, ibid.]

HONORIUS episcopus, seruus seruorum Dei, uenerabili HU . . . . , Lugdunensi archiepiscopo, apostolice sedis legato, salutem et apostolicam benedictionem.

Dolemus quoniam, sicut accepimus, religionem Cluniacensem Pontius temere perturbauit. Gratias ergo tue referimus fraternitati, quod tanquam religionis amator ei uiriliter restitisti. Instanti igitur uigilantia tam per Ecclesie ministros, quam per  exteras potestates illum de monasterio trahere, et in carcerem ponere omnibus modis elabores. Nos autem de latere nostro legatum e uestigio transmittimus, qui tibi ad hoc explendum consilium et auxilium prebeat.

Data Lateranis uIII Kal. Maii.


Formula excommunicationis in Pontium et Portianos.

Hec est excommunicatio, quam fecit Petrus cardinalis, sancte Romane Ecclesie legatus, in uirtute Spiritus sancti et auctoritate domni pape Honorii, cuius uice fungitur, in Pontium inuasorem, et schismaticum, et in burgenses Cluniacenses, et in omnes eorum fautores, in Lugdunensi synodo uII Kal. Iunii, in presentia episcoporum consentientium, et abbatum, et presbyterorum multorum, et clericorum

 Quoniam contra uoluntatem Dei, et domni pape Honorii, totiusque Romane Ecclesie Pontius Cluniacense monasterium irrationabilis laicorum uiolentia inuasit, Romane Ecclesie misericordiam magis quam iustitie seueritatem sequentes, tertio tam litteris, quam nuntiis eum ad nos uocauimus, ut uoluntatem domni pape Honorii ex ore nostro super hoc audiret, eique ueluti totius orbis uniuersali Patri in omnibus obediret; uerum quia domno pape Honorio, cuius uice fungimur, obedire, et de perpetrato inuasionis Ecclesie scelere noluit penitere, hanc iniuriam Deo, et apostolice sedi illatam ulterius inultam non ferentes, auctoritate apostolorum Petri et Pauli, et domni pape Honorii qui nobis  plenam, et in hoc negotio sua uice tradidit potestatem, excommunicationis sententiam domni Humberti archiepiscopi Lugdunensis S. R. E. et domni pape Honorii legati, et eius suffraganeorum in eumdem Pontium et in omnes fautores eius iuste iterum prolatam in presenti confirmamus synodo, quam iterum renouantes, predictum Pontium ac monachos ei coherentes, nec non et burgenses Cluniacenses anathematis uinculo innodamus, quousque resipiscant et ad condignam redeant satisfactionem. Precipimus etiam sub anathemate ut nullus, in ecclesiis uel in officinis infra ambitum muri Cluniaci, aut deforis infra claustra uel pertinentiam totius burgi constitutis, campanas pulsare, uel officia celebrare diuina, uel capitulum facere presumat quousque  Pontius inde exeat, et ab hac infestatione quiescat. Eiusdem anathematis uinculo insuper eos innectimus, qui de thesauro ecclesie Cluniacensis quidquid causa donationis uel uenditionis seu pignorationis acceperunt, ac deinceps acceperint, uel dederint. Preterea obedientias, in quibus Pontius suos priores intrusit, scilicet Siluiniacum cum Eustorgio priore et suis fautoribus, Massiliam cum priore, Laziacum et eius priorem, Parrona cum priore, ne diuina officia ibi celebrentur, interdicimus. Denique omne christianitatis officium supradictis locis interdicimus, excepto baptismate puerorum, et penitentia morientium, uolentium ab hac nequitia conuerti, data securitate in manibus Lefaldi uincentii, et  aliorum, qui obedientiam Romane Ecclesie et Petri abbatis fidelitatem seruant. Eodem uinculo ligamus eos qui uictualia uel arma burgensibus Cluniaci pretio, uel dono, in defensione huius sceleris portant.



XLuII. Rogerio, archiepiscopo Pisano, restituit ius consecrandorum episcoporum Corsicanorum, palliumque concedit. 
[MANSI, Concil., XXI, 343.]

HONORIUS episcopus, seruus seruorum Dei, uenerabili fratri ROGERIO Pisano archiepiscopo, eiusque successoribus canonice substituendis in perpetuum.

Ad hoc in sancta matre catholica et uniuersali Romana Ecclesia, que iustitie sedes est, nos auctore omnium bonorum Deo cognoscimus constitutos, ut  suam Ecclesiis omnibus iustitiam conseruemus, si quid perperam gestum esse nouerimus, rationis consilio ad rectitudinis tramitem reducamus: quatenus et que corrigenda sunt, ordine iudiciario corrigantur, et que recte statuta noscuntur, in suo uigoris robore perseuerent. Predecessor equidem noster sancte memorie Urbanus papa, iustitie ac caritatis intuitu, consilio episcoporum et cardinalium, et aliorum fidelium assensu Pisane Ecclesie et Daiaberto, qui ei presidebat, eiusque successoribus canonice intrantibus, Corsicane insule episcopatus regendos et disponendos commisit atque subiecit. Eumdemque Daiabertum in archiepiscopum insule Corsicane promouit, et Corsicanis episcopis, ut ei tanquam metropolitano suo obedirent, per obedientiam  precepit. In magna namque et diuturna schismaticorum tempestate, quam Romana tunc temporis patiebatur Ecclesia, Pisanorum ciuitatem multis laboribus fecit obnoxiam. Corsicana uero tam prolixitate spatiorum, quam negligentia pastorum, dominorum insolentia, et desuetudine legatorum sedis apostolice a subiectione, et obedientia Romane Ecclesie deferbuerat, et dissolutioni ac dissipationi dedita, ecclesiastici ordinis pene deseruerat disciplinam. Proinde idem predecessor noster tot a Pisanis collatorum beneficiorum meritis digne respondit, et Corsicane Ecclesie, que Pisanis proprior est, debita caritate prouidit. Postmodum uero successor eius papa Gelasius eiusdem caritatis respectu, idem iuris  et dignitatis, quod a domino Urbano papa Pisane Ecclesie collatum fuerat, auctoritate sui priuilegii confirmauit. Quo de hac luce assumpto predecessor noster Papa Calixtus eiusdem rationis consideratione, et quod ab antecessoribus eius Urbano, et Gelasio datum, et confirmatum Pisane Ecclesie fuerat, priuilegii sui munimine roborauit. Ianuenses autem honori Pisani populi inuidentes, et eorum incrementum equo animo non ferentes, huius rei sumpta occasione guerram contra Pisanos mouerunt Unde cedes, incendia, et multe Christianorum captiuitates, peccatis exigentibus, contigerunt, et debacchandi in Christianos Saracenis multa creuit audacia. Preterea Ianuenses ad Urbem uenientes, Romanum clerum et populum sollicitare attentius  studuerunt, suadentes eis magnum esse Romane Ecclesie detrimentum, nisi concessa dignitas Pisane auferretur Ecclesie. Asserebant enim Romanam Ecclesiam huius guerre causam, et fomentum existere, et si Corsicanorum episcoporum consecratio ad proprium dominium Romane reuocaretur Ecclesie, indubitanter inter se, et Pisanos pacem, et concordiam prouenire. His igitur causis dominus papa Callistus, pacis amator, inductus, donationem illam Pisane Ecclesie a suis antecessoribus factam, et a seipso firmatam pacis intuitu reuocauit, et scripti sui pagina irritauit. Ceterum neque suis, neque nostris temporibus inter Pisanos et Ianuenses est adhuc concordia consecuta. Post commissum uero nobis a Deo Romane Ecclesie regimen, te, frater Rogeri  Pisane archiepiscope, et consules ad nos uenientes, ut de consecratione Corsicanorum episcoporum, que Pisane Ecclesie a predecessoribus nostris Urbano, Gelasio, et aliis collata fuerat, et sine precedente ipsorum Pisanorum culpa, et absque iudicio ablatam iustitiam faceremus suppliciter rogauistis, presentitibus etiam Pisanis. Ianuenses postea ad presentiam uenientes, ut eisdem sacre ablatio a papa Calixto facta per nos firmaretur nichilominus postularunt. Nos autem utrosque ad pacem faciendam diligenter monuimus, sed pacem ab eis prece uel monitis impetrare nequiuimus. Ianuenses enim, qui ad nos uenerant, se ad hoc non esse a populo suo missos, neque eius mandata posse transgredi asserebant. Habito igitur fratrum nostrorum episcoporum et cardinalium  consilio, quod uterque populus ad pacem cogi rationi deberet, conuenimus. Legatum ergo nostrum comitem tunc diaconum cardinalem cum scriptis nostris Ianuam et Pisas misimus, precipientes ut in manu eius iuramento firmarent, et de sacra Corsice et guerra usque ad tunc proximum sancti Michelis festum nostris iussionibus obedire. Transacto itaque termino utraque pars ad nostram uenit presentiam. Nos autem diligenti studio ad pacem inter eos statuendam, quamuis non profecerimus, laborauimus: demum cum ab eis quereremus, ut iuramento firmarent se nostris obedire mandatis, Ianuenses se id implere non posse dixerunt, eo quod sui consulatus terminus esset expletus. Tunc communis deliberatione consilii Pisanorum super hac  causa iuramentum recepimus, et ne Ianuenses aliquam rationabilem contra nos occasionem pretenderent secundum eis, et tertium per nostros nuntios, et litteras terminum dedimus. Qui profecto neque uenerunt, neque pro se excusationem canonicam direxerunt. Cum ergo inter Romanam Ecclesiam, et Pisanam questio remaneret, et Pisani ad requirendam Ecclesie sue iustitiam non desisterent, fratres nostros archiepiscopos, episcopos et abbates, qui causam, et modum rei geste a predecessore nostro Calixto plene prenouerant, conuocauimus. Quibus in sacro Lateranensi palatio in nomine Domini congregatis regesta predecessorum nostrorum Urbani, Gelasii, et Calixti tradidimus, et quid inde a nobis postquam  apostolice sedis onus assumpsimus, factum fuerat, et quantum pro pace inter eos componenda laboraueramus, diligenter ostendimus, rogantes in caritate qua uenerant, ut iuxta quod eis sancti Spiritus gratia reuelaret, nobis consulerent. Postmodum uero, adiurati in fide quam beato Petro et Romane debebant Ecclesie, responderunt se nulla alia causa nisi diuina caritate ad id quod dabant consilium fuisse astrictos, quod nimirum consilium per scriptum propriis roboratum manibus ediderunt. Cuius uidelicet scripti uerba hec sunt: »Spiritus sancti dictante gratia: Dominus Honorius sacratissime, et apostolice sedis episcopus, diuersarumque prouinciarum archiepiscopis, et episcopis ac abbatibus, quid de negotio Pisane Ecclesie iuste canoniceque  faciendum foret, petiit consilium. Quibus rationabiliter uisum est, quatenus et beate memorie Urbani, Gelasii, Calixti priuilegia, et decreta inconcussa permaneant, et Pisanam Ecclesiam debere restitui Corsicanis episcopatibus, absque iudiciario proprio ordine spoliatam.« Et scripto huic subscripsere archiepiscopi Gualterius Rauennas, Romualdus Salernitanus, Otho Capuanus, Rofredus Beneuentanus, et episcopi Guillelmus Urbeuetanus, Guido Aretinus, Gregorius Terracinensis, Pandulphus Tianensis, Clarissimus Assisiensis, Robertus Auersanus, Richardus Caietanus, Transmundus Siguinus, Ioannes Calenas, Gualfredus Senensis, Gaufredus Suessanus, Ranulphus Casertanus, Iacobus Fauentinus, Otho Sutrinus, Petrus Castellane ciuitatis, Benedictus  Nepesinus, Ildito Soanensis, Gherardus Ameliensis, Benno Cesenas, et Petrus Tuscanus, et abbates Sancti Laurentii Auersani, Mattheus, et Ioannes Sancte Sophie, atque Ioannes Camaldulensis prior; interfuere etiam alii episcopi Benedictus Lucanus, et Andreas Lunensis, Illandus Massanus, Petrus Clusinus, et Otho Tudertinus: Absentes quoque Oldegarius Tarracone archiepiscopus, Gualterius Magalone, et Gottefredus Florentinus episcopi assensum et consilium suum per proprias litteras prebuerunt. Preterea collaterales fratres nostri episcopi et cardinales in unum conuenientes in Domino, inter se consulere ceperunt, et ab omnibus preter unum diaconum iudicatum est, quod pape Urbano, ex auctoritate Romane Ecclesie, etiam contra uoluntatem  episcoporum ipsius insule licitum fuit Pisanum episcopum prouisorem, et metropolitanum Corsicane Ecclesie constituere, successoribus autem ipsius domino Gelasio, et domino Calixto id ipsum itidem licuit suis priuilegiis confirmare. Et quia Pisane Ecclesie a tot pontificibus Romanis collata et confirmata dignitas sine manifesta culpa et iudicio auferri non debuit, iterum iudicatum est eamdem ei dignitatem debere restitui, et facta de donatione illius Romanorum pontificum priuilegia inconcussa seruari: in hoc etiam honoratorum uirorum Petri prefecti, consulum et aliorum Romane urbis sapientium, atque nobilium conuenit assensus. Nos ergo quod ab archiepiscopis et abbatibus collaudatum, a  cardinalibus iudicatum, et a baronibus approbatum fuerat, iustum esse noscentes in conspectu omnium, te, carissime in Christo frater Rogeri Pisane archiepiscope, de consecratione episcoporum Corsicane insule per baculum inuestiuimus. Nunc itaque secundum iudicium fratrum nostrorum episcoporum et cardinalium et secundum consilium et collaudationem archiepiscoporum, episcoporum et abbatum, et nobilium Romanorum assensum, predecessorum nostrorum Urbani, Gelasii et Calixti priuilegia Pisane Ecclesie facta et inconuulsa permanere statuimus, et presentis priuilegii pagina consecrationem episcoporum Corsice tibi et per te Pisane Ecclesie restituimus, quatenus secundum iam dictorum priuilegiorum tenorem, tanquam proprius eiusdem  insule metropolitanus episcopatus, et episcopos ipsius regendi, ordinandi, consecrandi, atque ad synodum tam in metropolitana Pisana Ecclesia, quam in ipsa insula conuocandi ad honorem Dei, et eiusdem Pisane Ecclesie habeas potestatem. Pallii uero usum, qui predecessoribus tuis pro ipsius insule prelatione a nostris antecessoribus est concessum, nos tam tibi quam tuis successoribus confirmamus his uidelicet diebus qui suprascripti sunt, id est Natiuitate Domini, Epiphania, Hypopanton, Cena Domini, Pascha, Ascensione, Pentecoste, tribus solemnitatibus beate Genitricis et uirginis Marie, natalitiis S. Ioannis Baptiste, et sanctorum Apostolorum, commemoratione Omnium Sanctorum, consecratione basilicarum, suffraganeorum episcoporum,  et clericorum, annuo natalitii sui die, et fastiuitate S. Sixti, in Inuentione et Exaltatione S. crucis, in anniuersario dedicationis Pisane Ecclesie, in festiuitate sanctorum martyrum Stephani, et Laurentii, et Ephisi, cuius corpus in eadem ecclesia requiescit, et in solemnitate beate Agathe uirginis et martyris, sane per Pisanam parochiam, et insulam Corsicanam crucem ante te, et tuos successores deferri concedimus. Si igitur in futurum ecclesiastica secularisue persona hanc nostre constitutionis reginam sciens, contra eam temere uenire tentauerit, secundo tertioue commonita, si non satisfactione congrua emendauerit, potestatis honorisque sui dignitate careat, reamque se diuino iudicio existere de perpetrata iniquitate cognoscat, et a sanctissimo  corpore et sanguine Dei et Domini nostri Iesu Christi aliena fiat, atque in extremo examine districte ultioni subiaceat. Cunctis autem eidem Ecclesie iusta seruantibus sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant. Amen, amen, amen.

    Ego Honorius catholice Ecclesie episcopus ss.
    Ego Crescentius Sabinensis episcopus subscripsi.
    Ego Guillelmus Prenestinus episcopus ss
    Ego episcopus Guido Tiburtinus subsc.
    Ego Bonifacius card. presb. tit. S. Marci ss.
    Ego Gregorius card. presb. SS. Apostolorum ss.
    Ego Benedictus presb. card. tit. Eudoxie ss.
     Ego Conradus presb. card. tit. Pastoris interfui, et ss.
    Ego Deusdedit presb. card. tit. Damasi ss.
    Ego Sasso presb. card. tit. S. Stephani ss.
    Ego Petrus presb. card. tit. S. martyris Susanne ss.
    Ego Ioannes presb. card. tit. S. Chrysogoni ss
    Ego Petrus presb. card. tit. S. Callixti ss.
    Ego Petrus presb. card. tit. S. Marcelli ss.
    Ego Sigito presb. card. tit. SS. Marcellini et Petri ss.
    Ego Gregorius presb. card. tit S. Sabine ss.
    Ego Gerardus presb. card. tit. SS. Aquile, et Prisce ss.
    Ego Ubertus presb. card. tit. S. Clementis ss.
     Ego Gregorius S. Angeli diac. card. ss.
    Ego Romanus diac. card. S. Marie in Porticu ss.
    Ego Hugo diac. card. S. Theodori ss.
    Ego Stephanus diac. card. S. Marie in Cosmedin ss.
    Ego Ioannes diac. card. S. Nicolai ss.
    Ego Angelus diac. card. S. Marie in Domnica ss.
    Ego Hyacinthus prior subdiac. sacre basilice ss.
    Ego Hermannus sacre basilice subdiaconus ss.
    Ego Nicolaus sacre basilice subdiac. ss.
    Ego Siluius prior subdiaconorum de Cruce ss.
    Ego Petrus subdiac. subsc.
    Ego Caleph subdiac. subscripsi.
     Ego Mattheus sacre basilice subdiaconus ss.
    Ego Ioannes qualiscunque subdiaconus ss
    Ego Bobus subdiac. sacri palatii ss.
    Ego Gerardus subdiac. ss.
    Ego Stephanus sacri Palatii subdiac. ss.
    Ego Bonifacius clericus ss.


Datum Laterani per manum Aimerici S. R. E. diac. card. et canceltarii, XII Kal. Augusti, ind. Iu, Incarnationis Dominice an. 1126, pontificatus autem D. Honorii pape II an. II.



XLuIII. Petro abbati abbatiam Cluniacensem asserit, Pontiumque, »excommunicatum, inuasorem, depredatorem, sacrilegum et schismaticum,« damnat. 
[MANSI, Concil., XXI, 338.]


HONORIUS episcopus, seruus seruorum Dei, dilecto in Christo filio PETRO Cluniacensi abbati, salutem et apostolicam benedictionem.

Uniuersalis Ecclesie sollicitudo nobis a dispensatore omnium bonorum Deo commissa, mentis intentionem incessanter urgere non desinit, religionis statum inconuulsum seruare, et religiosis locis libertatem debitam custodire. Sancta tamen mater Ecclesia, que ad tempus ex parte peregrinatur in terris, multarum oppressionum purgatur turbine, et ualide persecutionis examinatur fornace, celumque inspiciens, gemebunda suspirat, donec illi celesti presentialiter uniatur, que de immarcessibilis corone remunerata  premio, sui creatoris contemplatione letatur. Ceterum nauis B. Petri celorum clauigeri, cui Christus presidet gubernator, quamuis multis collidatur procellis, et horrendis uentorum flatibus agitetur, nunquam tamen naufragii damnum incurret; sed ad portum tranquillitatis cum eis qui ei adherent, secura perueniet. Pontius siquidem B. Benedicti inimicus, preceptionibus et monastici ordinis malleus, qui Cluniacensem abbatiam in manu predecessoris nostri felicis memorie pape Calisti sine spe recuperationis refutauerat, et se perpetuo Ierosolymis uicturum uoto astrinxerat, contra uoluntatem Dei et nostram, Cluniacense monasterium superba obstinatione et presumptione sacrilega occupauit: nitorem uero religionis Cluniacensium fratrum,  que per totam Galliam claruerat, perturbans, corda simplicium ueneno sue prauitatis infecit. Preterea sacrilegium et rapacitatis flagitium preteritis superaddens peccatis, uasa sacra, et thesaurum monasterii, qui ex uoto fidelium ad pauperum usus, cum foret opportunum, fuerat destinatus, diripuit, et eius maximam portionem pro retinendis militibus, sagittariis et balistariis dissipauit. Quia igitur in tanta pertinacia induratus, nequaquam resipiscere uoluit, uenerabilis frater noster Humbaldus Lugdunensis archiepiscopus, apostolice sedis legatus, in eum excommunicationis sententiam promulgauit. Ceterum, postquam tantum periculum tantamque religionis stragem Cluniacensi monasterio imminere ueridica relatione cognouimus, dilectum filium nostrum  Petrum diaconum cardinalem de gremio sancte Romane Ecclesie ad partes illas mittendum duximus, qui precepto et auctoritate nostra Pontium inuasorem, et fautores eius uinculo anathematis innodauit. Post hec autem, tu, dilecte fili Petre Cluniacensis abbas, et idem Pontius proximis B. Michelis octauis, ad nostram uenire presentiam, et de predicta controuersia et excessu nostro et Romane Ecclesie obedire iudicio statuistis, et ne super hoc uestrum aliquis falleretur, utrinque obsides in presentia prenominati dilecti filii Petri cardinalis diaconi prebuistis. Statuto itaque termino, nostro te conspectui presentasti. Pontius uero cum monachis, et burgensibus, nondum tamen cum suis ab excommunicationis uinculo absolutus ad Urbem uenit.  Ut autem secundum usum ecclesiasticum de excessu pro quo excommunicatus fuerat, satisfaceret et postmodum, iuxta rationis ordinem, ad causam suam permitteretur agendam, a nostris fratribus est sepenumero requisitus; ipse uero spiritu elationis tumidus in inficiationes et uerborum inuolucra assueto more linguam extendens, satisfacere nobis et Ecclesie Romane contempsit: nos siquidem quosdam monachos qui cum eo uenerant, post acceptam satisfactionem recipimus, et ad causam suam agendam admisimus. Tunc ergo te in Cluniacensem abbatem canonice, et secundum beati Benedicti regulam electum, ac per predecessorem nostrum felicis memorie papam Calistum, et per nos  ipsos confirmatum, modo uero per Pontium inuasorem, et complices suos infideles burgenses fuisse expulsum, bona etiam monasterii, et thesaurum fuisse distractum, per carissimum filium nostrum Mattheum priorem S. Martini de Campis, quem aduocatum et cause tue patronum statueras, supplicem allegasti, et ut tibi de ablatis restitutio, et de irrogata iniuria iustitia fieret postulasti. Ceterum monachi, qui cum Pontio uenerant, ex aduerso pastorem suum Pontio sibi fraudulenter ablatum, nec unquam eum Cluniacensis monasterii regimen dimisisse acclamabant. Qui statim productis apostolici uiri regestorum pape Calisti uoluminibus, et assertione testium, qui tunc presentes fuerunt, conuicti sunt. Ut igitur uerba ipsius ad Pontium  directa ponamus, hec sunt: »Tibi precipimus ut ab huiusmodi leuitate desistas, et quam in manu nostra sine recuperationis spe refutasti Cluniacensem abbatiam nullatenus molestare presumas. Si uero nostri precepti transgressor exstiteris, gratiam beati Petri, et nostram amittes; et si quando ad nos clamaueris, non exaudieris.« Item ad conuentum Cluniacensem inter cetera: »Zelum inter uos et contentiones agitari multorum relatione comperimus, et uehementius aggrauamur. Pontius enim qui olim uestro monasterio prefuit, concordem unitatem uestram diuidere, et simplicitatem mentium uestrarum sollicitare non desinit: unde uniuersitati uestre precipimus, ut sicut per obedientiam beati Petri saluare animas uestras cupitis, protinus  abiectis omnino schismatibus carissimo filio nostro Petro Cluniacensi abbati unanimiter et deuote humilitatis subiectionem et obedientiam deferatis, et in Pontio illo, qui in nostris manibus sine spe recuperationis abbatiam Cluniacensem penitus refutauit, nullam de cetero spem habeatis; cum quod de eo in causa hac constituimus, nulla prorsus ratione mutabimus. Si quis autem uestrum huius precepti nostri temerator exstiterit, si abbatie uel alicuius prelationis nomine insignitus fuerit, uel ordinis promotionem habuerit, dignitatis, et ordinis sui detrimentum sustinebit, et anathematis sententie subiacebit.« Idem de eodem ad te, Petre fili carissime: »Quod autem de Pontio illo qui olim abbatie Clumacensi  prefuit, quam omnino sine recuperationis spe in manibus nostris refutauit constituimus, nulla uolumus ratione mutare.« Quocirca quemadmodum iudicis postulabat officium, diligentius indagato negotio, habito consilio, et communi assensu fratrum nostrorum episcoporum et cardinalium, Petro prefecto urbis, et aliis nobilibus Romanis, et legisperitis collaudantibus, ex sententia de Cluniacensi abbatia, de monachorum obedientia, de omnibus tam exterius, quam interius ad eamdem abbatiam pertinentibus, plenarie te per abundantem iustitiam inuestiuimus: obsides uero quos pro exsecutione iustitie dederas absoluentes, illos quos Pontius et burgenses pro parte sua obligauerant, alligauimus. Burgenses etiam de thesauro Cluniacensi monasterio  restituendo, et alio damno restaurando in manu tua, ad quem cura spectare cognoscimus, damnauimus, pena legali adhibita: uerum ipsius pene relaxatio est tue discretioni commissa. Preterea Pontium excommunicatum, inuasorem, depredatorem, sacrilegum, et schismaticum condemnantes, sententiam beate recordationis predecessoris nostri domni pape Calisti in ipsum Pontium datam, ut uidelicet nullo tempore Cluniacensem abbatiam recuperet, apostolica auctoritate firmauimus. Si quis autem in posterum hanc nostre diffinitionis sententiam uiolare tentauerit, laicus anathematis gladio feriatur, clericus honoris et officii priuatione multetur.

    Ego Honorius, catholice Ecclesie episcopus.
     Ego Portuensis interfui.


Datum Laterani per manum Aymerici sancte Romane Ecclesie diaconi cardinalis cancellarii, XIII Kal. Nouembris, indictione III, anno Dominice Incarnationis 1126, pontificatus autem domini Honorii II pape secundo.



XLIX Priuilegium pro parthenone Fontis Ebraldi. 
[PAuILLON, uie du B. Robert d'Arbrissel, preuues, p. 625.]

HONORIUS episcopus, seruus seruorum Dei, dilecte in Christo filie P., abbatisse monasterii S. Marie de Fonte Ebraldo filiabusque succedentibus regulariter substituendis in perpetuum.

 Ad hoc uniuersalis Ecclesie cura nobis a prorisore omnium Domino commissa est, ut religiosas personas et beneplacentes Deo religiones studeamus omnibus modis propagare: nec enim Deo gratus aliquando famulatus impenditur, nisi ex caritatis intuitu, dilecta in Domino filia P. abbatissa, rationabilibus postulationibus tuis inclinati misericorditer perhibemus assensum. Monasterium ergo S. Marie Fontis Ebraldi cuius regimen tibi a Domino speramus esse commissum, ne aliquibus fatigetur angariis, uel prauorum hominum uexationibus infestetur, et ut mundo corde, et puramente liberius ualeatis Dei seruitium exercere, tutela ac defensione sedis apostolice duximus muniendum. Quicunque  ergo liberorum hominum pro salute anime sue apud uestrum monasterium, aut in oratoriis, aut locis ad ipsum pertinentibus Deo seruire se uoto et titulo professionis astrixerit secundum institutionem felicis recordationis Roberti presbyteri, sine communi conuentus assensu, locum ipsum deserere, et ad alium transire nullatenus habeat facultatem. Preterea oratoria que a uobis episcopi concessione constructa sunt, uel in posterum construentur, nulli hominum omnino occupare liceat, uel ausu temerario infestare. Sane qui in uestris oratoriis diuinis sunt famulatibus mancipati, liberam ibidem habeant sepulturam. Porro decimas animalium uestrorum, et frugum que uestris propriis sumptibus excoluntur, a uobis exigere nemo presumat. Statuimus  autem ut quecunque bona, quascunque possessiones idem cenobium hodie legitime possidet, siue in futurum prestante Deo concessione pontifi cum, liberalitate regum, largitione principum, oblatione fidelium, seu aliis iustis modis poterit adipisci, firma uobis et his que uobis successerint, et illibata permaneant, salua diecesani episcopi iustitia. Si qua igitur in futurum ecclesiastica, secularisue persona hanc nostre constitutionis paginam sciens, contra eam temere uenire tentauerit, secundo tertioue commonita, si non satisfactione congrua emendauerit, potestatis honorisque sui dignitate careat, reamque se diuino iudicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Iesu  Christi aliena fiat, atque in extremo examine districte ultioni subiaceat. Cunctis autem eidem monasterio iusta seruantibus sit pax Domini nostri Iesu Christi, quatenus et hic fructum bone actionis accipiant, et apud districtum iudicem premia eterne pacis inueniant. Amen.

Datum Laterani, per manum Aimerici sancte Romane Ecclesie diaconi cardin. et cancellarii, Kal. Nouemb., indict. u, Incarnat. Dominice anno 1126, pontificatus autem domni Honorii II pape anno II.



L. Ad Didacum archiepiscopum Compostellanum. 
[FLORE0Z, España sagrada, XX, 445.]

 HONORIUS episcopus, seruus seruorum Dei, uenerabili fratri DIDACO Compost. archiep., salutem et apost. bened.

Nobilis et famosa Compostellana Ecclesia pro reuerentia B. Iacobi apostoli a religiosis uiris et Christiani nominis amatoribus honoratur. Quia igitur diuine dispensationi placuit te ad tante Ecclesie regimen conuocare, fraternitatem tuam exhortamur in Domino, ut ita sapienter, mansuete et cum humilitate personam tuam regas, et que fuerint agenda perficias, quatenus Deo et B. Petro sancteque R. E. et populo tibi commisso gratus effici merearis. Litteras et nuntios tuos paterna caritate recepimus. Ceterum quid tuis postulationibus  respondeamus, consilium nondum habuimus.



LI. Ad Adelbertum archiepiscopum Moguntinum. 
[MANSI, Concil., XXI, 351.]

HONORIUS episcopus, seruus seruorum Dei, uenerabili fratri A. Moguntino archiepiscopo, salutem et apostolicam benedictionem.

Super causa Gebhardi, de quo nos rogauit tua fraternitas, fratrum nostrorum episcoporum, et cardinalium consilium requisiuimus. Ex eorum ergo deliberatione prouisum est, quod in Herbipolensi  ecclesia idem Gebhardus episcopatus apicem non ulterius debeat obtinere.

Datum Lateran. Iu Non. Martii.



LII. Ad canonicos S. Frigdiani Lucensis. 
[BALUZ. Miscell., ed. Luc., Iu, 588.]

HONORIUS episcopus, seruus seruorum Dei, dilectis filiis A. priori et fratribus S. Frigdiani, salutem et apostolicam benedictionem.

Quemadmodum ea que irrationabiliter acta sunt, nulla debent ratione subsistere, ita ea que canonice definita sunt, firma debent stabilitate manere. Concordem itaque sententiam uenerabilis fratris nostri B. Lucani episcopi inter uos et hospitale Altipassus  de silua de colle Sacci prolatam ratam habemus et irrefragabiliter precipimus obseruari.

Dat. Laterani XuI. Kal. Iunii.



LIII. Monasterii S. Udalrici et S. Afre Creuzlingensis disciplinam, possessiones, priuilegia confirmat. 
[NEUGART, Cod. diplom. Aleman., II, 60.]

HONORIUS episcopus, seruus seruorum Dei, dilectis in Christo filiis HENRICO preposito et fratribus in hospitali et ecclesia S. Udalrici confessoris, et S. Affre martyris  regularem uitam professis tam presentibus quam futuris in posterum.

Religiosorum fratrum religiosis petitionibus nos annuere tam fraterne caritatis affectus, quam pie  uoluntatis deuotio persuadet; quocirca uenientibus ad nos dilecti et uenerabilis fratris nostri UDALRICI Constantiensis episcopi postulationibus benignum prebentes assensum, uite canonice ordinem, quem ipse in ecclesia uestra et xenodochio secundum regulam B. Augustini constituit, inuiolabilem decernimus futuris temporibus conseruari. Beneficia uero que ipse uobis de mensa episcopali, pro maiore tamen parte de aliis bonis suis pro communis uictus sustentatione ac pauperum Christi refectione concessit, presentis decreti pagina confirmamus. Confirmamus preterea concambium, quod cum canonicis maioris ecclesie S. Marie Constantiensis et cum canonicis S. Stephani  eiusdem  episcopi assensu et collaudatione fecistis. Quecunque etiam liberalitate principum, oblatione fidelium, aut aliis modis in presentiarum legitime possederitis, siue-in futurum largiente Deo iuste atque canonice acquirere poteritis, firma uobis uestrisque successoribus et illibata permaneant. Decernimus ergo ut nulli omnino hominum liceat prefatam ecclesiam perturbare, aut eius possessiones auferre, uel ablatas retinere, minuere, uel temerariis uexationibus fatigare, sed omnia integra conseruentur clericorum et pauperum usibus omnimodis profutura, salua nimirum in omnibus ecclesiasticis Constantiensis  episcopi reuerentia. Obeunte uero ecclesie uestre preposito, fratres omnes communi consensu, uel fratrum pars consilii sanioris secundum Dei timorem, personam idoneam sibi prouideat regulariter eligendam. Sepulturam sane illius loci liberam esse censemus, ut illorum qui illic sepeliri deliberauerint, deuotioni et extreme uoluntati, nisi forte excommunicati sint, nullus obsistat. Si qua ergo in futurum ecclesiastica siue secularis persona hanc nostre constitutionis paginam sciens, contra eam temere uenire tentauerit, secundo tertioue commonita, si non satisfactione congrua emendauerit, potestatis honorisque sui dignitate careat, reamque se diuino indicio existere de perpetrata iniquitate cognoscat, et a sacratissimo corpore ac sanguine Dei  et Domini redemptoris nostri Iesu Christi aliena fiat, atque in extremo examine districte ultioni subiaceat. Cunctis autem eidem loco iusta seruantibus sit pax Domini nostri Iesu Christi quatenus et hic fructus bone actionis percipiant, et apud districtum iudicem premia eterne pacis inueniant. Amen.



LIu. A[delbertum] archiepiscopum Moguntinum reprehendit quod designatum Ecclesie Wirziburgensis episcopum ante diiudicatam causam contra canones excommunicauerit. 
[MANSI, Concil., XXI, 349.]

H., seruus Dei, A. uenerabili fratri Moguntino archiepiscopo et apostolice sedis legato, salutem et  apostolicam benedictionem.

Scimus quidem zelum Dei uos habere, quem tamen, salua caritate condire debetis, ut nichil indiscrete, sed omnia rationabiliter, et secundum Deum agere ualeatis. Wurtzeburgensis quippe Ecclesie designatus episcopus, se a uobis contra iustitiam grauari et preiudicium sustinere querelas nobis deposuit, quod ipsum neque accusatoribus, neque testibus legitimis conuictum, neque sponte confessum, neque canonice examinatum, tanquam Ecclesie inuasorem, in qua se electum asseuerat, et Simoniacum pronuntiatum, communione ecclesiastica priuaueritis. Quod si ita est, fraternitatem uestram a canonicis regulis diuinitus inspiratis liquido constat deuiasse. Ait igitur  sacra canonum auctoritas adimi episcopo episcopatum non debere, antequam cause eius exitus appareat. Item ex epistola pape scripta Anastasio, et ceteris episcopis in Alexandrina synodo congregatis: »De iudiciis episcoporum, unde nos consuluistis, diuersas a Patribus regulas inuenimus constitutas. Quidam egitir ad repellenda impetitorum machinamenta, et suas preparandas responsiones, et testes confirmandos, et concilia episcoporum querenda, annum et uI menses mandauerunt concedi: quidam autem annum, in quo plurimi concordant.« Minus uero quam uI menses non reperi, quoniam hec laicis indulta sunt, quanto magis sacerdotibus? Inducie namque non sub angusto tempore, sed sub longo spatio concedende sunt, ut accusati se preparare  atque contra insidiatores pleniter se munire ualeant. Iudices autem et accusatores tales esse debent, qui omni careant suspicione, et ex caritatis radice suam desiderent sententiam promere.



Lu. Ad Petrum Cluniacensem abbatem.---De Pontii inuasoris obitu et sepultura. 
[MANSI, Concil, XXI, 321.]

HONORIUS episcopus, seruus seruorum Dei, dilecto filio PETRO Cluniacensi abbati, salutem et apostolicam benedictionem.

Preterito mense Decembri Pontius uiam uniuerse carnis ingressus est. Qui quamuis de malis Cluniaco illatis sepe commonitus penitentiam agere noluerit,  nos tamen pro reuerentia eiusdem monasterii, cuius monachus fuerat, eum honeste sepeliri fecimus.

Data Laterani.



LuI. Pandulpho, Landonis comitis Aquinensis filio, interdicit ne in possessione B. Petri castrum edificet. 

[uide PETRI Chron. Cassin., l. Iu, c. 93.]



LuII. Episcopis, abbatibus, baronibus, etc., per Angliam. constitutis significat se Guillelmo archiepiscopo Cantuariensi legationem Anglie Scotieque commisisse. 
[WHARTON, Anglia sacra, I, 729.]


HONORIUS episcopus, seruus seruorum Dei, dilectis fratribus et filiis episcopis, abbatibus, baronibus, et ceteris clericis et laicis per Angliam et Scotiam constitutis, salutem et apostolicam benedictionem.

Sponsa Christi sacrosancta Ecclesia, in firmamento apostolice fidei radicata, tanquam deuota mater et propitia, consueuit mitibus et humilibus filiis uite pabula ministrare, tam iis qui longe positi sunt quam iis qui prope. Propinqui siquidem per exhibitam sibi nostre persone presentiam, longinqui uero per legatorum nostrorum ministerium uisitantur. Cum igitur uos tanquam unicos et speciales B. Petri filios fore cognoscimus, carissimo  fratri nostro Guillelmo Cant. archiepiscopo in Anglia et Scotia uices nostras commisimus, quatenus constitutis illic a nobis apostolice sedis legatus caritatis uestre fretus auxilio, ad honorem Dei et S. Romane Ecclesie, et animarum uestrarum salutem, corrigenda corrigere, et firmanda ualeat, operante Domino, confirmare. Quapropter uniuersitati uestre mandando precipimus, ut ei sicut legato nostro humiliter obedire, et cum ab eo inuitati pro Ecclesiarum statu et Christiane religionis incremento fueritis, ad eius uocationem unanimiter conuenire, et synodales cum eo studeatis celebrare conuentus.

Dat. Laterani uIII Kal. Februarii.



LuIII. Priuilegium pro cenobio S. Petri Carnotensis de pluribus ab eo confirmatis ecclesiis. 
[Gall. Chr., uIII, 325.]


HONORIUS episcopus, seruus seruorum Dei, dilecto in Christo filio WILELMO abbati monasterii sanctorum apostolorum Petri et Pauli, quod in suburbio Carnotensis urbis situm est, eiusque successoribus regulariter substituendis in perpetuum.

Equitatis et iustitie ratio persuadet nos ecclesiis perpetuam rerum suarum firmitatem et uigoris inconcussi monumenta conferre. Non enim conuenit Christi seruos diuino famulatui deditos peruersis prauorum hominum molestiis agitari, et temerariis  quorumlibet uexationibus fatigari, similiter et predia usibus celestium secretorum dedicata, nullas potentium angarias, nichil debent extraordinarium sustinere. Hoc nimirum caritatis intuitu, dilecte in Domino fili Willelme abba, uenerabilisque fratris nostri Gaufridi Carnotensis episcopi precibus inclinati, tuis rationabilibus postulationibus annuentes, monasterium beatorum apostolorum Petri et Pauli in Carnotensi suburbio constitutum, cui Domino auctore presides, presentis scripti nostri pagina communimus; statuimus enim ut quascunque possessiones, quecunque bona idem monasterium impresentiarum concessione episcoporum Carnotensium, liberalitate regum, largitione principum et oblatione fidelium iuste et legitime possidet, siue in  futurum largiente Deo iustis modis poterit adipisci, firma uobis uestrique successoribus et illibata permaneant: in quibus hec propriis nominibus duximus exprimenda. Ecclesiam uidelicet S. Germani de Alogia, cum capella de Domna petra. Ecclesiam Sancti Leobini de Braiaco. Ecclesiam Sancti Petri de Arro cum capellis suis. Ecclesiam Sancte Marie de Euorea. Ecclesiam uilleuillonis. Ecclesiam Sancte Marie de Stellionibus. Ecclesiam de Luigniaco. Ecclesiam de Domna petra. Ecclesiam Sancti Leobini de Castroduni. Ecclesiam Sancti Stephani de Spelterol. Ecclesiam de Tornesiaco. Ecclesiam de capella Osane. Ecclesiam de uerrigniaco. Ecclesiam de Billoncellis. Ecclesiam de Sonnenchiis. Ecclesiam de Puteosa cum capella. Ecclesiam de Mansellaria.  Ecclesiam de Resuntis. Ecclesiam de Moriuillari. Ecclesiam de Mutionisuillari. Ecclesiam de Capella fortini. Ecclesiam de Riuellonio. Ecclesiam de Fursonisuillari. Ecclesiam de uitraico. Ecclesiam de Belchia. Ecclesiam de Rudeto. Ecclesiam de Alneto. Ecclesiam de Monasteriolo. Ecclesiam S. Martini de Firmericuria. Ecclesiam de Nantilliaco. Ecclesiam de Olins. Ecclesiam de Aneto. Ecclesiam de Salecto. Ecclesiam Sancte Marie de Moncellis, cum capella de Sorel. Ecclesiam de Chalgeto. Ecclesiam de ui. Redditum prebende ecclesie S. Martini de ualle. In episcopatu quoque Aurelianensi ecclesiam Sancti Paterni. Ecclesiam de Niz. In Ebroicensi episcopatu ecclesiam de Belloloco. Ecclesiam Sancti Christophori.  Ecclesiam de Canziaco. Ecclesiam de Illeiis. Ecclesiam Sancti Georgii. Ecclesiam de Purlaico. In episcopatu Sagiensi ecclesiam de Planchis. Ecclesiam Sancti Laurentii. Ecclesiam de Brogilo amaro. Et in Rothomagensi episcopatu ecclesiam de Leoniscuria. Ecclesiam de Guerriaco. Ecclesiam de Aldeniuilla. Ecclesiam de Gundelicuria. Preterea in prefato Carnotensi episcopatu ecclesiam de Treione. Ecclesiam Sancti Germani de Guastina. Ecclesiam de Isis. He uero tres prefate ecclesie ab omni exactione et redditu synodi et circade immunes saluo iure episcopali in sua permaneant libertate. Decernimus ergo, etc. Ego Honorius catholice Ecclesie episcopus.

Datum Laterani per manum Aimerici Sancte Romane  Ecclesie diaconi cardinalis et cancellarii, uIII Idus Martii, indictione u, Incarnationis Domini anno 1127, pontificatus autem domni Honorii II pape anno tertio.



LIX. Bulla, seu diploma quo fundatio abbatie Sponheimensis confirmatur. Anno 1127, Mart. 23
[Gall. Chr. u, 448.]

HONORIUS episcopus, seruus seruorum Dei, dilecto filio BERNHELMO abbati monasterii Sancti Martini in Sponheim, ord. S Bened. Moguntinensis diecesis, eiusque successoribus regulariter instituendis in perpetuum.

Religiosis desideriis dignum est facilem prebere  consensum. Ea propter, dilecte fili, tuis fratrumque tuorum iustis postulationibus annuentes, prefatum monasterium Sponheimense, cui, auctore Deo, presides, sub apostolice sedis tutela et protectione suscipimus, atque presentis scripti pagina communiuimus, decernentes et statuentes, ut regularis uita in eodem loco tam nouiter instituta secundum regulam S. Benedicti, futuris temporibus inuiolabiliter conseruetur. Nulli etiam facultas sit post factam apud uos professionem sine abbatis licentia, maioris uel minoris religionis obtentu ad alium locum transmeare. Quod si quis contra hanc prohibitionem nostram quocunque tempore in futurum discesserit, nullus abbas, aut quilibet audeat eum retinere. Quoties, abbate obeunte, de successore fuerit inter  fratres ipsius loci tractandum, nullus inibi qualibet subreptionis astutia, seu uiolentia cuiusuis potestatis, siue ecclesiastice, siue temporalis, intrudatur, nisi quem fratres communi consensu, aut pars consilii sanioris, secundum Dei timorem et B. Benedicti regulam, de eodem collegio, uel de alio, si quod absit, idoneum inter se non inuenerint, duxerint eligendum. Porro altarium consecrationem, chrisma, oleum sanctum, benedictionem abbatum et ordinationem monachorum a diecesano eiusdem parochie archiepiscopo, si quidem gratiam et communionem apostolice sedis habuit, et si ea gratis et absque prauitate aliqua uoluerit exhibere, suscipiatur. Alioquin liceat uobis et posteris uestris, catholicum,  quem uolueritis, adire antistitem, et ab eo consecrationes et sacramenta suscipere. Sepulturam quoque istius loci liberam esse omnino censemus, ut eorum, qui illic sepeliri desiderauerint, nisi forte excommunicati fuerint, deuotioni et uoluntati nemo obsistat. Possessiones quoque omnes quas iusto titulo possidetis, et in futurum quorumcunque oblatione acquiretis, auctoritate apostolica confirmamus, decernentes, quod nulli omnino hominum liceat prefatum cenobium temere perturbare, aut eius possessiones auferre, uel quomodolibet ablatas retinere, minuere, aut aliquibus uexationibus perturbare, sed omnia integra uestris et pauperum usibus conseruentur profutura. Si quis autem in posterum archiepiscopus, episcopus, rex, dux, uel comes,  uel cuiuslibet ordinis princeps, seu quelibet ecclesiastica, secularisue persona hanc constitutionis nostre paginam sciens contra eam temere uenire tentauerit, et si non subito satisfactione congrua emendauerit, potestatis honorisque sui careat dignitate, reamque se deuino iudicio existere de perpetrata iniquitate cognoscat, et a sacratissimo corpore et sanguine Domini Dei nostri Redemptoris Iesu Christi aliena fiat, atque in extremo examine districte ultioni subiaceat. Cunctis autem eidem loco iusta seruantibus, sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant. Amen.

Data per manus diaconi sancte sedis apostolice,  X Kalend. Aprilis, indictione quinta, Incarnat. Dom. 1127, pontificatus nostri anno tertio.



LX. Ad Richardum Baiocensem episcopum---Ne amplius iura monasterii S. Benigni Diuionensis infringat. 
[PÉRARD, Recueil de pièces pour seruir à l'histoire de Bourgogne, p. 219.]

HONORIUS episcopus, seruus seruorum Dei, RICHARDO Baiocensi episcopo, salutem et apostolicam benedictionem.

Inter plures correctione dignas quas audiuimus de tua fraternitate querelas, ad augmentum indignationis processit in medium clamor Diuionensis Ecclesie, quam ideo non possum non audire, quia anterioribus  nostris semper exstitit uenerabilis, et religionis sue merito et dilectionis in nos antique quodam priuilegio causatur. Si quidem et queritur, te transire suos, et transferre terminos prefixos, illi ab antecessoribus tue sedis et nostre, nouo cemeterio suum uetus et antiquum euacuare, presbyteros sui iuris in ius contra ius trahere, synodales et consuetudinarios et extraordinarios etiam redditus ab eis exigere, et multa id genus agere, que plane uidentur iustitie reclamare. In argumentum itaque fidei, iussimus in medium chartas et decretalia produci, quibus uidebatur inniti, in quorum dum uersaremur lectione, surrexerunt e latere nostro graues, et fide digne persone dicentes se audisse, se uidisse, quando  Baiocensis episcopus illud donum quod significatur in Scriptura, dederit monachis Diuionensibus, Aruernis primo, deinde Rome, per manum Urbani pape cum omnimoda libertate, absque ulla exceptione, nisi solius obedientie que debetur uniuersaliter omni pontificali reuerentie. Quod et ipse me uidisse memini, cum essem tunc temporis in obsequio eiusdem pape beatissimi. Que cum ita sint, et res nondum exciderit memoria, quia recens gesta, et quod gestum est, multis adhuc superstitibus et idoneis comprobatur testibus, et quod testificatum est, apostolicis confirmetur apicibus; miror, qua temeritate tam solemne ius, uel in modico sis ausus infringere; cum etiam, si deesset auctoritas testium et Scripture, facile tamen coniici possit ex ingenita  uiri magnitudine, nil eum tam celebri, tam deuoto dono quod dari potuerit, decerpsisse. Sciebat enim, eleemosynam danti magis quam accipienti prodesse. Si igitur prudens esse poterat ad pietatis opus informare te ratio, si pius pia tanti pastoris recordatio, si timoratus predecessoris tui Toroldi, preter hoc ipsum in parte iusta deiectio. Et quia tot equitatis lineas excedere non pertimescis, nostrum est corrigere quod excedis. Monachis itaque Diuionensibus, monasterium S. uigoris, cum appendiciis suis, et quidquid continet charta pontificalis et Roberti ducis Northmannie, ea qua possumus auctoritate firmamus, sicut fecerunt sancti Patres nostri, Urbanus scilicet, Paschalis et Calixtus, cum plenaria rerum  suarum libertate, ita ut, tam ipsi quam eorum Ecclesie, et presbyteri et quecunque sunt iuris eorum, longe remotissima sint a tua uel tuorum pensione, exactione, actione etiam, iusta uel iniusta; sed quidquid illud erit, totum persistat ad integrum, penes ius et arbitrium monachorum. Quod enim semel Ecclesie donatum est, a datoris potestate prorsus alienatum est, nec cuiquam quod dedit, repetere licitum est, et si fiat sacrilegium est. Nulli etiam pontificum, iuxta decretum Hormisde, liceat diuinum in eorum cenobiis officium interdicere, dum eos constiterit apostolice sedi communicare. Sic autem monachis suum roboramus tenorem ut tuum abolere non uelimus honorem, sed sic enim limitamus, ut ipsi tibi sincere dilectionis exhibeant obsequium,  et tu eis gratuitum, non mercenarium impendas patrocinium, sitque inter uos beneuolentie concertatio, non pretii cuiusquam licitatio. Nam qui primus eos asciuit amicos, sibi non uectigales esse ualuit, et ut ipse dulcium pater fieret filiorum non auctionator alienorum. Si quis igitur decreti huius limitem sciens transgressus fuerit, nisi resipuerit, anathema sit. Canonicorum autem, si quis alibi quam in prefixo beati uigoris cemeterio tumulari se fecerit, et sepultus, et sepeliens, transgressionis rei fient, ipsi uiderint. Omni uero obedienti et cooperanti sit nostra et benedictio, et in celestibus eterna mansio.

Datum Laterani II Nonas Maii, per manus Imerici  sancte Romane Ecclesie diaconi cardinalis, indictione u, anno Dominice Incarnationis 1127, pontificatus domni Honorii secundi pape anno Iu.



LXI. Ad Ottonem Halberstadensem episcopum. 
[MANSI, Concil., XXI, 477.]

HONORIUS episcopus, seruus seruorum Dei, uenerabili fratri OTTONI Halberstadensium episcopo, salutem et apostolicam benedictionem.

Grauis ad nos de persona tua querela peruenit. Accepimus igitur quod Halberstadensem episcopatum per uiolentiam laicalem, et quod detestabilius est, per Simoniacam heresim occupasti: quantum autem flagitiosam istam pestem simoniace hereseos sancta  Dei Ecclesia abhorreat, Petrus apostolus in principio nascentis Ecclesie manifestat, qui Simonem Spiritum sanctum uendere uolentem cum sua pecunia condemnauit. Si ergo huius sceleris te reum esse cognoscis, satius est ut cedas, et delictum tuum punias in hac uita per penitentiam, quam ante oculos districti iudicis iudicandus appareas.

Datum B. X Kal. Nouemb.



LXII. Canonicorum Fauentinorum bona confirmat. 
[UGHELLI, Italia sacra, II, 494.]

HONORIUS episcopus, seruus seruorum Dei, dilectis filiis Fauentine Ecclesie canonicis, salutem et apostolicam benedictionem.

 Pastoralis officii nos pia sollicitudo constringit apostolice sedis tutelam postulantibus, et protectionis suffragia impertiri. Proinde uestris, dilectissimi in Christo filii Ecclesie Fauentine canonici, petitionibus annuentes, tam uos ipsos quam et omnia uestra bona in B. Petri et nostram tutelam suscipimus, atque presentis priuilegii pagina communimus. Statuimus enim, ut bona omnia, que in presentiarum cuiuspiam largitione persone habetis, uel in futurum quocunque modo diuinis, et humanis legibus cognito poteritis adipisci, firma uobis, et illibata permaneant. Decernimus ergo, ut nullus unquam archiepiscopus, episcopus, dux, marchio, comes, uicecomes, castaldio, aut alia quelibet magna, uel parua, cuiuscunque ordinis, aut dignitatis  persona, uos, seu omnia, que habetis, audeat perturbare, aut auferre, uel ablatas retinere, minuere, seu quibuslibet uexationibus fatigare, sed omnia integra conseruentur, eorum pro quorum sustentatione, ac gubernatione concessa sunt, usibus profutura. Si quando autem ab aliqua predictarum personarum uos senseritis occasione qualibet pregrauari, tunc uobis liceat sedem apostolicam libere appellare. Si qua igitur ecclesiastica secularisue persona hanc nostre constitutionis paginam sciens contra eam temere uenire tentauerit, secundo tertioue  commonita, si non satisfactione congrua emendauerit, officii atque ordinis sui dignitate careat, reamque se diuino iudicio existere de perpetrata iniquitate cognoscat. Qui uero custos et obseruator exstiterit, apostolice benedictionis gratia repleatur, et eterne felicitatis premio glorietur. Amen, amen, amen.

Ego Honorius catholice et Ecclesie episcopus subscr.

Datum Laterani per manum Aimerici S. R. sedis, et uniuersalis curie cancellarii pridie Non. Aprilis, indictione sexta, Incarnationis Dominice anno 1128, pontificatus D. Honorii pape II.



LXIII. Ecclesie Treuirensis priuilegia possessionesque confirmat, et Mainero archiepiscopo concedit ut pallio preferendaque cruce utatur, atque »in constitutis ecclesie stationibus cum nacco albo equitet.«  
[GUNTHER, Cod. diplom. Rhen. Mossell., I, 200.]




LXIu. Diecesis Mutinensis fines et Ecclesie possessiones, petente Dodone episcopo, confirmat 
[TIRABOSCHI, Memorie storiche Modenesi, Modena 1793, 4o, II, 99.]




LXu. Ad Mattheum Albanensem episcopum, apostolice sedis legatum.---Pro monasterio Luxouiensi, ut ablata eis a Diuionensibus monachis restituantur. 
[D. BOUQUET, Recueil Xu, 266]


HONORIUS episcopus, seruus seruorum Dei, uenerabili fratri M[ATTHAEO] Albano episcopo, apostolice sedis legato, salutem et apostolicam benedictionem.

Animaduertat fraternitatis tue discretio quoniam Luxouiense monasterium, Diuionensibus hoc facientibus monachis a predecessorum nostrorum temporibus, Urbani uidelicet et Paschalis apostolicorum uirorum, multis est, prout accepimus, oppressionibus fatigatum. Ipse uero felicissime memorie papa  Paschalis, ut Diuionenses Luxouiensibus ablata redderent, per apostolica scripta mandauit. Ceterum hoc nondum effectui mancipatum est. Experientie igitur tue mandamus, ut causa diligenter cognita  iuxta beate recordationis pape Paschalis tenorem, salua Diuionensis monasterii iustitia si quam habet Luxouiense monasterium inuestias. Ceterum Diuionenses, ut suam ualeant habere iustitiam, euocatis Luxouiensibus, proxima B. Marie Purificatione nostro se conspectui representent

Data Laterani Iu Nonas Maii.



LXuI. Ecclesie S. Frigdiani Lucensis possessiones et priuilegia confirmat. 


[uide Bullarium Lateranense editum Rome 1727 fol., p. 8.]



LXuII. Ad episcopos prouincie Turonensis, ut obseruent statuta concilii Namnetensis. 
[MANSI, Concil. XXI, 354.]
,

HONORIUS episcopus, seruus seruorum Dei, uenerabilibus fratribus Turonensis metropolis suffraganeis episcopis, salutem et apostolicam benedictionem.

Charissimus frater noster Hildebertus, Turonensis  episcopus, sicut bonus pastor pro grege suo uigilans, euocatis fratribus et aliis religiosis uiris, quemadmodum ex suarum litterarum inspectione cognouimus, in Namnetensi ciuitate de more metropolitico concilium celebrauit. Ibique de incestis nuptiis, et de spuriis sacerdotum filiis, et de his qui quasi hereditaria successione, ecclesiastica petebant beneficia, et de aliis diligenter pertractans, corrigenda correxit, et statuenda constituit. Uniuersitati ergo uestre mandamus quatenus ea que ab ipso iuxta sanctorum Patrum decreta ibi ad honorem Domini et salutem populi statuta esse noscuntur, irrefragabiliter obseruetis. Sicut enim in humani compage corporis membra famulantur et obediunt capiti, tanquam supremo prouisori, ut sic  persona seruetur incolumis, ita fidelium mentes, unius effecte uoluntatis, pro custodienda unitate fidei et statu Ecclesie suis debent humiliter parere prelatis. Ad hec prauas illas consuetudines a comite Britannie clarissimo in manu prefati-archiepiscopi [al. additur in aspectu synodi] refutatas, quarum una fuit quod maritis, uel uxoribus decedentibus, bona eorum mobilia a potestate seculari diripiebantur; altera, qua illis qui naufragium euaserant, etiam que in portu postmodum inuenta erant auferebantur, damnamus, et ne quis eas futuris temporibus renouare presumat, auctoritate apostolica interdicimus. Iniquum enim censemus esse ut quem diuine clementie magnitudo a seuientis  pelagi uoracitate exuit, hominum seua rapacitas audeat spoliare. Piorum namque imperatorum emanauit auctoritas, ut etiam earum rerum que in tempestate maris leuande nauis causa eiiciuntur, non amittatur dominium. Non enim eas aliquis eo animo abiicit quod habere nolit, sed quo periculum effugere possit, et qui res ipsas lucrandi animo abstulerit, furtum committit.

Datum Laterani XIII Kal. Iunii.



LXuIII. Ad Balduinum Hierosolymorum regem. 
[Eug. de ROZIÈRE, Cartulaire du Saint-Sépulcre de Iérusalem, Paris 1849, 4o, p. 17.]

HONORIUS episcopus, seruus seruorum Dei, carissimo  in Christo filio BALDUINO, illustri Ierosolymorum regi, salutem et apostolicam benedictionem.

Laudes et gratiarum actiones auctori omnium bonorum Domino persoluimus, qui te ex admirabili ordinatione sue prouidentie regem Ierosolymitanum constituit. Referentibus siquidem fratribus nostris Guillelmo, Tyrensi archiepiscopo, et Rogerio, Ramensi episcopo, sapientibus uiris atque discretis nobilitatis tue legatis, accepimus te et cultorem esse iustitie et religionis amatorem; unde magna cordi nostro est innata letitia. His autem duabus subnixus uirtutibus, que a predecessoribus tuis, gloriosis uiris duce Godofredo et rege Balduino, per sudores bellicos parta sunt in pace regali prudentia retines,  et multa alia prestita tibi de celo uictoria per plurimas fatigationes uiriliter acquisisti. Multa namque mortis subeundo pericula, amaritudinem uulnerum et seuientium paganorum tetros carceres, seruiles etiam catenas pro Christi nomine, qui, cum sit equalis Patri, formam serui accepit, sustinuisti. Tu ergo, iactata spe tua in Domino atque fiducia, cui nullus inremuneratus seruiuit, in bono proposito humiliter perseuera. Nos uero, qui in cathedra beati Petri sedemus, licet indigni, personam tuam uera in Domino caritate diligimus, et regnum Ierosolymitanum cum dignitate a predecessore nostro felicis memorie, papa Paschali, antecessori tuo, regi Balduino, atque Ierosolymitane Ecclesie iuste discretionis moderamine tandem concessa apostolica tibi auctoritate  concedimus. Precipimus quatenus honor debitus Ierosolymitani regni et Ecclesie integer conseruetur. Ad hec carissimum filium nostrum Fulconem, Andegauensem comitem, strenuum quidem et sapientem uirum, qui, postposito baronum suorum et innumeri populi dominio atque relicta copiosa terre proprie ubertate, Deo et tibi seruire decreuit, prudentie tue attentius commendamus.

Datum Laterani, Iu Kalendas Iunii.



LXIX. Ad Tyrios.---Significat se Willelmum Tyri archiepiscopum lectum, et a patriarcha Hierosolymitano consecratum, pallio donasse. 
[MANSI, Concil., XXI, 321.]


HONORIUS episcopus, seruus seruorum Dei, uenerabilibus fratribus suffraganeis episcopis, clero et populo Tyri, salutem et apostolicam benedictionem.

uenientem ad nos carissimum fratrem nostrum Willelmum archiepiscopum uestrum debita caritate recepimus: et quem canonice electum, et a uenerabili fratre nostro Guarimundo Hierosolymitano patriarcha consecratum accepimus, pallii dignitate, plenitudine uidelicet pontificalis officii, decorauimus. Quia uero de persona sua maximum fructum matri Ecclesie uestre Tyri, diuina suffragante misericordia, credimus prouenturum, ipsum cum gratia sedis apostolice et nostrarum litterarum prosecutione ad uos duximus remittendum. Uniuersitati ergo uestre  mandando precipimus quatenus eum benigne recipiatis, et tanquam proprio metropolitano, et animarum uestrarum episcopo, subiectionem, obedientiam, et reuerentiam humiliter deferatis.



LXX. Ad Guaremundum Hierosolymitanum archiepiscopum ---Eiusdem argumenti. 
[Mansi, ibid.]

HONORIUS episcopus, seruus seruorum Dei, uenerabili fratri GUARIMUNDO Hierosolymitano patriarche, salutem et apostolicam benedictionem.

Susceptis fraternitatis tue litteris, fratrem nostrum Willelmum, quem in Ecclesia Tyri consecrasti archiepiscopum, benigne suscepimus: et eum dignitate  pallii, plenitudine uidelicet pontificalis officii, decorauimus. Suffraganeis etiam ecclesie sue precepimus, quatenus ei tanquam proprio metropolitano subiectionem et obedientiam deferant.

Data in territorio Barensi, octauo Idus Iulii.



LXXI. Bernardo, patriarche Antiocheno, per Egidium episcopum Tusculanum, apostolice sedis legatum, precipit ut Ecclesie Tyrie restituat quos detineat suffraganeos. 
(WILLELM. Tirensis, l. XIII, c. 23.]

. . . . Unde per apostolica scripta et uenerabilem fratrem nostrum Egidium, Tusculanum episcopum, apostolice sedis legatum, tibi mandamus  quatenus suffraganeos Tyrensis Ecclesie sibi restituas; quod nisi infra quadraginta dies post earum inspectionem litterarum, quas ad eos direximus, debitam ei subiectionem exhibuerint, nos ex tunc eos ab officio episcopi suspendimus.



LXXII. Priuilegium pro ecclesia S. Sepulcri Hierosolymitani. 
(Eug. de ROZIÈRE, Cartulaire du Saint-Sépulcre, p. 18.]

Honorius episcopus, seruus seruorum Dei, dilectis filiis GEILLELMO, priori Dominici Sepulcri, eiusque fratribus canonicam uitam professis, tam  presentibus quam futuris, in perpetuum.

Habitantes in domum Domini, in sinceritate caritatis unanimes, conseruant unitatem spiritus in uinculo pacis; pure namque mentis religio et indissolubili diuini amoris glutino confirmata uultum clementissimi Creatoris, ut terrena coniungantur et una supernis socientur, mundis orationibus incessanter profusis inclinat; sicut enim humani compagem corporis spiritus interior regit atque uiuificat, ita religiose mentis uegetatio et salus existit moderatrix inspirationis diuine benignitas. Quia igitur, dilecti in Domino filii, gloriosi Dominici Sepulcri canonici, diuinis uos mancipatos seruitiis uiuere religiose cognouimus, interuentu etiam karissimi confratris nostri Guarmundi, Ierosolymitani patriarche,  uestris rationabilibus postulationibus assensum prebentes, personas uestras, possessiones et bona, que in presentiarum iuste et legitime possidetis siue in futurum, largiente Deo, iustis modis poteritis adipisci, sub beati Petri tutela nostraque protectione suscipimus, et scripti nostri pagina communimus. In quibus hec propriis nominibus duximus exprimenda: in episcopatu Ierosolymitano uidelicet ecclesiam Beati Lazari cum castello et omnibus pertinentiis suis, castrum Maome cum ecclesia et omnibus pertinentiis suis; in episcopatu Cesaree Palestine castrum Feniculi cum ecclesia et omnibus pertinentiis suis; in ciuitate Ioppe ecclesiam Beati Petri cum omnibus pertinentiis suis; in ciuitate Tyro ecclesiam Sancte Marie antique  sedis cum omnibus pertinentiis suis; in episcopatu Tripolitano, in castro Montis Peregrini, ecclesiam Sancti Sepulcri cum omnibus pertinentiis suis; in eodem episcopatu ecclesiam Sancti Georgii, que est in montanis, cum omnibus pertinentiis suis; item uillam que dicitur Biuora cum omnibus pertinentiis suis; in Apulia, in ciuitate Brundusina, ecclesiam Sancti Sepulcri et ecclesiam Sancti Laurentii cum omnibus pertinentiis earum; in episcopatu Ebredunensi ecclesiam Sancti Sepulcri de Kayocas, ecclesiam Sancti Sepulcri, Sancti Petri et Sancti Pontii de Sedena; ecclesiam Sancti Ioannis de Espinacis et ecclesiam Sancti Petri de Auanzo cum omnibus pertinentiis suis; in episcopatu Magalonensi ecclesiam Sancti Saluatoris de Rubro cum omnibus pertinentiis  suis; in episcopatu Albiensi ecclesiam Sancte Marie de Sepfacta cum omnibus pertinentiis suis, uillam etiam que dicitur Lugan, mansum qui dicitur Cantol, mansum Lubusreth et mansum Dei, mansum Alaphenazem cum ecclesia [Sancte] Marie et omnibus pertinentiis suis, mansum Las Cruces de Sancto Amaranti, mansum Castandel, mansum uiarlar, mansum qui dicitur uilla Godor, ecclesiam Sancti Osmerii cum omnibus pertinentiis suis; in episcopatu Santonensi ecclesiam Sancti Petri de Macapzhana cum omnibus pertinentiis suis; in episcopatu Basatensi ecclesiam Sancti Osberti cum omnibus pertinentiis suis; in episcopatu Barchinonensi ecclesiam Sancti Sepulcri de Lathablatha  cum omnibus pertinentiis suis; in eodem episcopatu, in Palma ecclesiam Sancti Petri et ecclesiam Sancti Ioannis cum omnibus pertinentiis suis, ecclesiam Sancte Marie de Patris; in episcopatu Ausonensi ecclesiam Sancte Marie de Coseoliis cum omnibus pertinentiis suis et ecclesiam Sancti Andree cum omnibus pertinentiis suis; in episcopatu Urgellensi medietatem castri Mirabel cum pertinentiis suis; in episcopatu Nagerensi ecclesiam Sancte Marie de Gronio cum omnibus pertinentiis suis, hospitale de uilla Rubea cum omnibus pertinentiis suis; in episcopatu Burgensi ecclesiam Sancti Clementis de Couas cum omnibus pertinentiis suis, ecclesiam Sancti Michel de Quantana cum omnibus pertinentiis suis; in castro Sorizh ecclesiam Sancti Andree  et ecclesiam Sancte Marine cum omnibus pertinentiis suis; in uilla que dicitur Clunia, ecclesiam Sancti Andree cum omnibus pertinentiis suis; in episcopatu Palentino ecclesiam Sancte Marie de Pisorga cum omnibus pertinentiis suis, ecclesiam Sancti Alexandri de ualtanas cum omnibus pertinentiis suis; in castro uerde ecclesiam Sancti Michelis et monasterium Sancti Romani cum omnibus pertinentiis suis; in castro Corel ecclesiam Sancti Iusti, ecclesiam Sancte Marine, ecclesiam Sancte Eugratie cum omnibus pertinentiis suis; in castro Portel ecclesiam Sancti Michel de uega cum omnibus pertinentiis suis; apud ciuitatem Palentie ecclesiam Sancti Emiliani de ueruesca cum omnibus pertinentiis suis, ecclesiam Sancti Pelagii de ualle  de Pero cum omnibus pertinentiis suis, ecclesiam Sancte Marie de Sandronas cum omnibus pertinentiis suis, ecclesiam Sancte Marie de Pilelas cum omnibus pertinentiis suis; in uilla Feles ecclesiam Sancti Michelis cum omnibus pertinentiis suis; in episcopatu Secouiano ecclesiam Sancti Sepulcri in Coca, ecclesiam Sancti Saluatoris et ecclesiam Sancte Marie, que uocatur Bouada, cum omnibus pertinentiis suis; in ciuitate Auila ecclesiam Sancte Marie Noue cum omnibus pertinentiis suis; in Areualo ecclesiam Sancti Petri in uilla ueteri cum omnibus pernitentiis suis; in episcopatu Salemantico ecclesiam Sancti Christofori, extra ciuitatem sitam, cum omnibus pertinentiis suis; in Medina ecclesiam Sancte Crucis cum omnibus pertinentiis  suis; in episcopatu Zemoritano, in castro qui dicitur Thoro, ecclesiam Sancti Sepulcri cum omnibus pertinentiis suis; in uilla Lali ecclesiam Sancte Eugenie cum omnibus pertinentiis suis; in ciuitate Legionensi ecclesiam Sancti Sepulcri cum omnibus pertinentiis suis; in Riuo Sicco ecclesiam Sancti Iusti de Paralelos cum omnibus pertinentiis suis; in Medina ecclesiam Sancti Petri cum omnibus pertinentiis suis, ecclesiam Sancti Laurentii de Oterolo cum omnibus pertinentiis suis; in uilla Morel ecclesiam Sancti Pelagii cum pertinentiis suis, ecclesiam Sancti Iusti de uilla uela cum omnibus pertinentiis suis; in episcopatu eodem uillam Golpigar cum omnibus pertinentiis suis, uillam uersadam  cum omnibus pertinentiis suis; in Mazella hospitale cum omnibus pertinentiis suis, ecclesiam Sancte Marie de Naua cum pertinentiis suis, ecclesiam Sancti Petri de Castro Olfereth cum peritnentiis suis; in episcopatu Astoricensi ecclesiam Sancti Petri de Cabaneros cum omnibus pertinentiis suis, ecclesiam Sancte Marie de Zohtes cum omnibus pertinentiis suis; in episcopatu Sancti Iacobi ecclesiam Sancti Sebastiani de Tauairoas cum sua eremita et aliis pertinentiis suis, monasterium Sancte Marie de Nogaria cum pertinentiis suis, monasterium Sancti Saluatoris de Sobradel cum omnibus pertinentiis suis; in episcopatu Tudensi ecclesiam Sancti Petri de Nogaria, que dicitur  Sardoma, cum omnibus pertinentiis suis; salua nimirum diecesanorum episcoporum iustitia et reuerentia. Ad hec adiicientes decernimus ut nulli omnino hominum liceat predictas possessiones et bona auferre uel ablatas retinere, minuere aut temerariis uexationibus fatigare; sed omnia integra et illibata seruentur tam uobis quam successoribus uestris canonice substituendis omnimodis profutura. Si qua igitur in posterum ecclesiastica secularisue persona, hanc nostre constitutionis paginam sciens, contra eam temere uenire tentauerit, secundo tertioue commonita si non satisfactione congrua emendauerit, potestatis honorisque sui dignitate careat, reamque se diuino iudicio existere de perpetrata iniquitate cognoscat, et a sacratissimo corpore et  sanguine Dei et Domini nostri Iesu Christi Redemptoris aliena fiat, atque in extremo examine districte ultioni subiaceat; cunctis autem uobis iusta seruantibus sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant. Amen.

Ego Honorius, catholice Ecclesie episcopus, subscripsi.

Ego Ioannes, presbyter cardinalis tituli Sancti Grisogoni, subscripsi.

Ego Ubertus, presbyter cardinalis tituli Sancti Clementis, subscripsi.

Ego Rossemannus, diaconus cardinalis Sancti Georgii ad uelum Aureum, subscripsi.

 Datum Beneuenti, per manum Aimerici, sancte Romane Ecclesie diaconi et cancellarii, II Nonas Septembris, indictione uI, Incarnationis Dominice anno 1128, pontificatus autem domini Honorii II pape anno Iu.



LXXIII. Floreffiensem abbatiam suscipit in tutelam sedis apostolice, eiusque possessiones confirmat. 
[HUGO, S. ord. Premonstr. Annal., tom. I, preuu., p. 52.]

HONORIUS episcopus, seruus seruorum Dei, dilectis filiis RICHARDO abbati Sancte Marie de Floressia, eiusque successoribus canonice substituendis in perpetuum.

 Cum sine . . . . . religionis nec caritatis unitas potest subsistere, nec Deo gratum exhiberi seruitium expedit apostolice auctoritati religiosas personas diligere et religiosa loca sedis apostolice munimine confouere; ideoque, dilecte in Domino fili Richarde, tuis rationalibus postulationibus annuentes, monasterium Beate Marie de Floressia, cui, Domino auctore, presides, in B. Petri tutelam, nostramque protectionem suscipimus, et scripti nostri pagina communimus. Statuentes ut quascunque ecclesias et possessiones idem monasterium in presentiarum iuste et legitime possidet, siue in futurum largiente Domino, concessione pontificum, liberalitate regum, largitione principum, oblatione fidelium seu  iustis aliis modis poteritis adipisci, firma tibi, tuisque successoribus, et illibata permaneant. Statuimus etiam, ut liberas S . . . . . a discretione uenerabilis fratris nostri Alberonis Leodiensis olim episcopi attributa, perpetuis temporibus conseruetur, salua diecesani episcopi iustitia, et reuerentia. Sane chrisma oleum, consecrationes altarium, siue basilice, ordinationes clericorum a Leodiensi accipietis episcopo, si gratiam sedis apostolice habuerit, et ea uobis gratis, et sine exactione aliqua exhibere uoluerit. Obeunte uero te, nunc eius loci abbate, nullus ibi qualibet subreptionis astutia, seu uiolentia preponatur; sed quem fratres, omnium consensu, seu fratrum pars consilii sanioris secundum Dei timorem et B. Augustini regulam prouiderint  eligendum. Ad hec adiicientes decernimus ut nulli omnino hominum liceat predictum monasterium temere perturbare, aut eius possessiones auferre, uel ablatas retinere, minuere uel temerariis uexationibus fatigare, sed omnia integra conseruentur eorum pro quorum gubernatione et sustentatione concessa fuerunt, usibus omnimodis profutura, salua in omnibus sedis apostolice auctoritate, et diecesani episcopi iustitia. Si qua igitur in futurum ecclesiastica, secularisue persona hanc nostre constitutionis paginam sciens, contra eam temere uenire tentauerit, secundo tertioue commonita, si non satisfactione congrua emendauerit, potestatis honorisque sui dignitate careat, reamque se diuino iudicio existere de perpetrata iniquitate cognoscat,  et a sacratissimo corpore ac sanguine Dei et Redemptoris nostri Iesu Christi, aliena fiat, atque in extremo examine districte ultioni subiaceat. Cunctis autem eidem cenobio iusta seruantibus, sit pax Domini nostri Iesu Christi, quatenus et hic fructum bone actionis percipiant, et apud districtum iudicem premium eterne pacis inueniant. Amen.

Ego Honorius catholice Ecclesie episcopus.

Datum Laterani, per manum Aimerici sancte Romane Ecclesie diaconi cardinalis et cancellarii, II Nonas Nouembris, indict. uII, anno Incarnationis Dominice 1128, pontificatus autem domini Honorii II pape anno Iu.



LXXIu. Ad Alexandrum episcopum et clerum Leodiensem.--- Damnat summus pontifex prauam consuetudinem exigendi pecunias ab his aui recipiuntur in canonicos. 
[D'ACHERY, Spicileg., t. III, p. 479.]


HONORIUS episcopus, seruus seruorum Dei, ALEXANDRO episcopo et clero Leodiensi, salutem et apostolicam benedictionem,

Relatione fratrum uestrorum ad nos uenientium comperimus hanc in uestra Leodiensi Ecclesia detestabilem ex antiquo fieri consuetudinem, ut quicunque ibi canonicus fieri uoluerit, oporteat eum prepositio et decano determinatam pecuniam exhibere, et hoc de inuestituris ecclesiarum et altarium  archidiaconos et decanos facere accepimus. Scriptum est in Euangelio quia Dominus noster uendentes et ementes eiecit de templo. Ideoque per presentia scripta firmiter precipiendo mandamus, quatenus tam praua consuetudo de cetero apud uos nullatenus conseruetur, sed modis omnibus annichiletur. Quod si quis deinceps presumpserit agere, nos et dantem et accipientem iubemus locum in Ecclesia ulterius non habere.

Datum Laterani uII Id. Nouemb.



LXXu. Clerum, consules et populum Pistoriensem hortatur ut Il[deprando] episcopo ad ecclesiam B. Petro construendam pecuniam tribuant. 
[BALUZ., Miscell. ed. Luc., Iu, 588.]


HONORIUS episcopus, seruus seruorum Dei, dilectis filiis clero, consulibus et populo Pistoriensi, salutem et apostolicam benedictionem.

uenerabilis frater noster II, episcopus uester, amore religionis quamdam ecclesiam, prout acceptimus, ad honorem Dei et B. Petri iuxta Pistoriensem ciuitatem construxit, ibique religiosos uiros qui diuinis mancipentur famulatibus, dicitur statuisse. Ut ergo uotum et religiosum desiderium pastoris et episcopi uestri integre compleatur, uniuersitati uestre rogando mandamus quatenus de facultatibus uobis a Deo commissis ad tam salubre opus perficiendum, opem et consilium caritatiuo studio prebeatis, ut tam sacrificiorum quam orationum, que  ibi ante conspectum diuinum fundentur, participes cum Propheta psallere ualeatis: Domine, dilexi decorem domus tue, et locum habitationis glorie tue; et cum eodem immortalitatis premio coronari.

Datum Lateran. Iu. Kal. Aprilis.



LXXuI. Ad Ludouicum uI Francorum regem.---Henricum regis filium clericum in suam protectionem suscipit. 
[MANSI, Concil., XXI, 322.]

HONORIUS episcopus, seruus seruorum Dei, carissimo in Christo filio LUDOuICO illustri et glorioso Francorum regi, salutem et apostolicam benedictionem.

 Interne caritatis dilectio, qua personam tuam paterne affectionis uisceribus amplexamur, aures nostras ad admittendas tuas petitiones inclinat. Amor enim et pie reuerentia deuotionis, quam B. Petro et S. R. E. defers, ut ad tuam et regni tui utilitatem intendamus, hortatur. Tuum itaque filium Henricum, quem diuinis mancipare uouisti seruitiis, et in B. Petri, et in nostram protectionem suscipimus. Ipsum igitur tanquam specialem sedis apostolice filium, et bona que uel regia tua liberalitate, uel aliis modis diuina prestante gratia poterit adipisci, auctoritatis nostre robore communimus: nullique hominum fas sit personam suam et bona eius temere perturbare: sed omnia quieta ei et libera  sub B. Petri et R. E. patrocinio conseruentur. Si quis autem huius nostre confirmationis temerator exstiterit, nisi congrua satisfactione correxerit, animaduersione sedis apostolice feriatur.

Datum Laterani pridie Kalendas Aprilis.



LXXuII. Ad Odalricum Constantiensem episcopum.---Monet ut hortetur Rodolphum comitem de Lenzburg, ut a uexatione monasterii Rhenaugiensis desistat. 
[HERGOTT, Genealogia diplomatica auguste gentis Habsburgice. uienne Austrie 1737, t. II, 1 42.]

HONORIUS episcopus, seruus seruorum Dei, uenerabili fratri ODALRICO episcopo Constantiensi salutem et apostolicam benedictionem.

 Quemadmodum cultores iustitie, et religionis amatores, sunt uere caritatis brachiis amplexandi, ita raptores et persecutores Ecclesie Dei dignis sunt animaduersionibus cercendi. Ea propter strenuitati tue mandamus ut Rodulphum comitem de Lenzburg diligenter admoneas, et quatenus ab infestatione monasterii Renaugie desistat, et in antiqua et concessa sibi libertate omnino dimittat. Quod si tuis admonitionibus parere contempserit, debitam de eo iustitiam facias.

Date Lateranis uII Idus Aprilis.



LXXuIII. Ad Burchardum Meldensem episcopum.---Prauam illam consuetudinem diripiendi post episcoporum obitum Ecclesie bona, assentiente Tebaldo, comite Blesensi, abolitam nuntiat. 
[D. DU PLESSIS, Hist. de l'Eglise de Meaux, II, 24.]


HONORIUS episcopus, seruus seruorum Dei, uenerabili fratri BURCHARDO Meldensi episcopo, salutem et apostolicam benedictionem, etc.

Prauum igitur usum et iniquam consuetudinem, qua in Meldensium episcoporum obitu bona uestre diripiebantur Ecclesie, a dilecto filio nostro illustri uiro Thebaldo Blesensi comite uacuatam et scripti sui firmitate assatam, in presentis scripti nostri robore abolemus; et ne ulterius in uestra Ecclesia teneatur, omnino precipimus, etc.

Datum Laterani XuII Kalendas Maii.



LXXIX. Ad parochianos ecclesie S. Frigdiani Lucensis. 
[BALUZ. Miscell. ed. Luc., Iu, 588]
.


HONORIUS episcopus, seruus seruorum Dei, uniuersis B. Frigdiani parochianis salutem et apostolicam benedictionem.

Gratias uniuersitati uestre referimus, quoniam sicut relatione dilecti filii nostri A. prioris uestri comperimus, tam ipsum quam fratres, ibidem diuino famulatui mancipatos, diligitis et honoratis, et de facultatibus, a Deo uobis prestitis sustentatis. Quapropter rogamus uos et hortamur in Domino, et in remissionem peccatorum uestrorum iniungimus  ut in bono quod inchoastis principio firmiter perduretis, nec ab eiusdem ecclesie reuerentia et dilectione ullatenus declinetis.

Datum Laterani III Kal. Maii.



LXXX. Bulla pro confirmatione ecclesie et bonorum Steinfeldie. 
HUGO, sacri ord. Premonst. Ann., tom. II, prob., c. 521.]

HONORIUS episcopus, seruus seruorum Dei, dilectis filiis BERWINO preposito monasterii Sancte Marie, quod est situm in loco qui Steinfelden nuncupatur, eiusque fratribus canonicam uitam professis, salutem et apostolicam benedictionem.

 Quoties illud a nobis petitur quod rationi pertinere cognoscitur, animo nos decente libenti concedere, et congruum impertinere suffragium. Ea propter, dilecti in Domino filii, rationabilibus postulationibus uestris assensum prebentes locum uestrum, qui Steinfelden dicitur, scripti nostri pagina communimus, statuentes ut quecunque bona, quascunque possessiones idem locus in presentiarum iuste et legitime possidet, siue in futurum, largiente Domino, iustis modis poterit adipisci, firma uobis et illibata permaneant, salua diecesani episcopi iustitia et reuerentia. Statuimus etiam, ut canonicus ordo, secundum beati Augustini regulam, perpetuis ibi temporibus inuiolabiliter conseruetur. Ad hec adiicientes decernimus, ut nulli omnino  hominum liceat eumdem locum temere perturbare, et eius possessiones auferre, ablatas retinere, minuere, uel temerariis uexationibus fatigare; quod si quis huic nostre confirmationi contraire tentauerit, apostolice sedis animaduersionem indubitanter se nouerit incursurum, nisi presumptionem suam digna satisfactione correxerit.

Datum Laterani III Kal. Maii.



LXXXI. Ad Bernardum Melgoriensem comitem.---Precipit ut Melgoriensis moneta non alibi quam Melgorii fiat. 
[D. BOUQUET, tom. Xu, pag. 265.]

HONORIUS episcopus, seruus seruorum Dei, dilecto  filio BERNARDO illustri Melgoriensi comiti, salutem et apostolicam benedictionem.

Quod irreprehensibile est defendit Ecclesia. Nos autem te tanquam specialem B. Petri filium manutenere uolumus et iuuare, et quod Melgoriensis moneta Melgorii tantum fiat apostolica auctoritate precipimus. Tua igitur interest ut, si protectionem nostram habere desideras, in fabricanda moneta nichil falsitatis admisceas, et ne aliter quam tempore Calixti constitutum est, eam de cetero facias fabricari.

Datum in territorio de Columna, X Kal. Iunii, pontificatus nostri  anno tertio.



LXXXII. Hospitalem domum et ecclesiam S. Marie diecesis Cenetenensis sub protectione sedis apostolice suscipit. 
[CORNELIUS, Ecclesie uenete. 1749, 4o, X, III, 29.]


HONORIUS episcopus, seruus seruorum Dei, dilectis filiis RAINERIO preposito, et eius fratribus tam presentibus quam futuris in perpetuum.

Religiosis desideriis dignum est facilem prebere consensum, ut fidelis deuotio celerem sortiatur effectum. Quamobrem, dilecti in Christo filii, petitiones uestras clementer admittimus, et hospitale quod in territorio Cenetensi, in loco qui dicitur  Talpone, constructum cum omnibus appendiciis suis, et domum ibidem in honorem beate Marie semper uirginis, ut fiat ecclesia fabricatam, quod sancte Romane Ecclesie per chartulam oblationis contulistis, in ius et proprietatem B. Petri suscipimus, et illud apostolice sedis robore communimus. Statuentes ut quecunque bona idem hospitale in presentiarum iuste possidet, uel in futurum largiente Domino iustis modis contigerit adipisci, firma et illibata ei permaneant: ad indicium autem protectionis ipsius hospitalis hanc ei pensionem soluendam statuimus, ut unoquoque anno duas libras unam incensi et alteram cere Lateranensi persoluat palatio. Si quis igitur in futurum, ecclesiastica secularisue  persona hanc nostre constitutionis paginam sciens contra eam temere uenire tentauerit, secundo tertioue commonita, si non satisfactione congrua emendauerit, potestatis honorisque sui dignitate careat, reamque se diuino iudicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Iesu Christi aliena fiat, atque in extremo examine districte ultioni subiaceat. Cunctis autem eidem loco iusta seruantibus sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant.

Datum Laterani Iu Kalend. Decembris.



LXXXIII. Ad A[dalberonem] archiepiscopum Hamburgensem.--- Commendat E., presbyterum cardinalem. 
[LAPPENBERG, Hamburg. Urkund., I, 130.]


HONORIUS episcopus, seruus seruorum Dei, uenerabili fratri A. Bremensi archiepiscopo, salutem et apostolicam benedictionem.

Quoniam absque quiete et tranquillitate animi nemo potest Deo gratum impendere famulatum ut controuersia, que inter te et fratrem nostrum A. Londensem archiepiscopum agitatur, ualeat, properante Domino, debito fine concludi, dilectum filium nostrum E. presbyterum cardinalem ad partes uestras  de nostro latere duximus delegandum, eique negotium ipsum diligenter inquirendum discutiendumque commisimus. Ideoque tibi mandamus quatenus ipsum benigne recipias, et loco et tempore quo ab eo uocatus fueris, ad eius presentiam uenias, de supra nominato negotio tractaturus.

Datum Laterani X Kal. Iunii.



LXXXIu. Ad archidiaconum et precentorem Agathensem. 
[GARIEL, Series presul. Magalon., p. 142.]

HONORIUS episcopus, seruus seruorum Dei, dilectis filiis archidiacono et precentori Agathensi, salutem et apostolicam benedictionem.

 Significauit nobis frater noster Magalonensis episcopus, quod abbas Anianensis sue diecesis, ipsius iurisdictioni subiectus, suis recusat synodis interesse, in eius et sue Ecclesie preiudicium et grauamen; ideoque discretioni uestre per apostolica scripta mandamus, quatenus, partibus conuocatis et auditis, que duxerint proponenda, quod canonicum fuerit, appellatione postposita statuatis, facientes quod censueritis per censuram ecclesiasticam firmiter obseruari.

Datum Laterani, II Kalendas Iunii, pontificatus nostri u  .



LXXXu. Ad clerum et populum Tullensem.---Seruandam mandat excommunicationis sententiam in Theodoricum de Imbercurte prolatam. 
[D. BOUQUET, Recueil, tom. Xu, p. 266.]


HONORIUS episcopus, seruus seruorum Dei, clero et populo per Tullensem parochiam constituto, salutem et apostolicam benedictionem.

Theodericus de Imbercurte, ad sedem apostolicam ueniens, questus est se a uenerabili fratre nostro Henrico Tullensi episcopo Romanam audientiam appellantem iniuste excommunicatum fuisse. E contra archidiaconi Tullenses, Hugo Gundricurtensis, Hugo Albus et Oldericus presbyteri, asseruerunt se in eum, quoniam castrum de Commerceio Ecclesie Tullensis uiolenter abstulerat, longo ante tempore excommunicationis sententiam promulgasse.  Potestatem autem et licentiam excommunicandi rerum suarum raptores a Richinio Tullensi episcopo sibi concessam, et postmodum a predecessore nostro felicis memorie papa Calixto II scripti pagina confirmatam, in nostra presentia asseuerare ceperunt; et ut nos certiores efficerent, munita in medium protulerunt. Nos igitur auditis et inquisitis utriusque partis rationibus, habito fratrum nostrorum episcoporum et cardinalium consilio, Theodericum, quoniam longe antequam Romanam appellaret audientiam, a canonicis quibus ex apostolica concessione licebat, excommunicatus  fuerat, non absoluimus. Uniuersitati ergo uestre mandamus quatenus ab eo tanquam ab excommunicato, donec Ecclesie Tullensi satisfaciat, abstineatis.

Datum Laterani XuI Kalendas Aprilis.



LXXXuI. Ad Willelmum archiepiscopum Cantuariensem, apostolice sedis legatum. 
[WARTHON, Anglia sacra, II, 674.]

HONORIUS episcopus, seruus seruorum Dei, uenerabilibus fratribus WILLELMO Cantuariensi archiepiscopo et apostolice sedis legato et omnibus episcopis per Angliam constitutis, salutem et apostolicam benedictionem.

 Frater noster Urbanus Landauensis episcopus ad sedis apostolice clementiam ueniens, se in conuentu et ante uestram presentiam super episcopis Bernardo Sancti Dewi et Ricardo Herefordensi de parochia episcopatus sui ab eis detenta querelam deposuisse asseruit. Ceterum fratres ipsi nullum eidem querimonie sue responsum reddentes, ordine transposito, eumdem super aliis ceperunt impetere. Quod tam sacrorum statutis canonum quam legalibus sanctionibus obuium esse non exstat ambiguum. In iudicio namque et unius disceptatione negotii reus nisi per exceptionem actor effici nequaquam potest. Ipse uero ordine iudicii postulans, ut prius de his que obiecerat sibi rationabiliter responsum  daretur, a tua discretione, frater archiepiscope, qui pro iudice residebas, expetiit. Quia uero quod optabat obtinere non potuit, magnum sibi grauamen sentiens irrogari, Romanam audientiam, que oppressis commune suffragium est, appellauit; et prenominatos episcopos Bernardum et Ricardum, ut in nostra presentia mediante Quadragesima suis responderet querimoniis, inuitauit. uerum ipse nobiscum aliquandiu moratus est; inuitati uero prefixo termino nec uenerunt, nec responsales miserunt. Nos igitur ex communi fratrum nostrorum et episcoporum et cardinalium deliberatione, audita super hoc duorum testium assertione, eum de parochia unde conquestio fuerat, uidelicet Herigin, Hstratewi, Goher, Cadweli, Cantrebocan,  salua iustitia ecclesiarum Herefordensis et Sancti Dewi, inuestimus. Terminum uero tam Urbano Landauensi quam Bernardo et Ricardo episcopis proximam Quadragesimam statuimus: et tunc utraque pars expositis suis querimoniis in nostra presentia rationibus, quod iustitie ratio dictauerit obtinebit. Interim autem precipimus ut frater Urbanus parochiam illam, de qua disceptatio fuerat, integre, quiete et absque alicuius contradictione obtineat. Tu ergo, frater archiepiscope, supradictos episcopos Bernardum et Ricardum parochiam ipsam occupare aut peruadere uel se uel officiales suos nullo modo permittas.

Datum Laterani XIII Kal. Maii.



LXXXuII. Regutares canonicos in monasterio Agaunensi constitutos confirmat. 
[Gall. Chr. XII, instr., 430.]


HONORIUS episcopus, seruus seruorum Dei, dilectis filiis Agaunensis ecclesie B. Mauritii martyris, salutem et apostolicam benedictionem.

Apostolica doctrina et sanctorum ueneranda nos adhortatur auctoritas ut, si Deo uere placere uolumus, religiose uiuere studeamus. Quis enim Deo absque puritate religionis placere potuit, uel quis ad contemplationem deitatis nisi pudico et mundo corde ascendit? Nos igitur qui in B. Petri cathedra residemus, licet indigni, commissa nobis a Deo administratione  sue ecclesie, et religionem statuere et stabilitatem sedis apostolice uolumus robore communire. Placet ergo nobis, quod per inspirationem diuinam in ecclesia uestra canonicos regulares statuere, et uobis obeuntibus semper religiosos subrogare unanimiter, quemadmodum ex litterarum uestrarum inspectione cognouimus, decreuistis. Pia uero desideria uestra et rationabile propositum laudantes, ut canonici regulares ibi de cetero deseruientes Deo, et ut canonicus ordo futuris ibi temporibus irrefragabiliter conseruetur, precipimus ac auctoritate B. Petri ac nostra firmamus. Statuimus enim ut, postquam regularium uirorum in prefata ecclesia sufficiens numerus fuerit, constituatur abbas ibi religiosus  et sapiens, qui scientia et moribus sacra noscat digne preesse collegio, inuocata diuina gratia eligatur.

Datum Laterani uII Idus Nouembris.



LXXXuIII Ad Mattheum Albanensem episcopum, apostolice sedis legatum.---Litem ei diiudicandum committit inter Henricum uirdunensem episcopum, multis accusationibus impetitum, et eius accusatores. 
D. BOUQUET, Recueil, tom. Xu, p. 269.]

HONORIUS episcopus, seruus seruorum Dei, uenerabili fratri MATTHAEO Albanensi episcopo, apostolice sedis legato, salutem et apostolicam benedictionem.

Quemadmodum tua nouit fraternitas, uirdunenses  canonicos olim ad nostram presentiam uenientes, episcopum suum Henricum de dilapidatione bonorum Ecclesie et thesauri, et de simonia accusarunt. Nos autem quia tantum flagitium silentio preterire non potuimus terminum utrique parti prefiximus; ipsi uero, die statuta, se nostro conspectui presentarum. Tandem accusatores per aduocatum suum quedam de electione episcopi et uite incontinentia interloquentes, demum inscriptione facta de simonia et dilapidatione bonorum et thesauri Ecclesie, episcopum presentem per proprias personas accusarunt. Ceterum, pars altera que cum episcopo uenerat, unum de accusatoribus illis, quod in diaconatu concubinam habuerit per scriptum accusans, repellere nitebatur. E conuerso autem qui cum accusatoribus uenerant,  istum ab accusatione, imponendo crimen periurii, repellebant. Quia igitur in contumeliosa uerba nimis irrationabiliter prorumpebant, ne propter tot replicationes accusantium lis extenderetur ad infinitum  , causam experientie fraternitatis tue commisimus terminandam. Tu uero tam predictum episcopum quam partem aduersariam ad tuam presentiam euocans, Catalaunum adeas; ibique adscitis tibi Treuirensi archiepiscopo, et aliis episcopis, sapientibus etiam et religiosis uiris, negotium studiose audias, et diligenti indagatione perquiras. Quod si accusatores et testes idonei apparuerint, communicato fratrum consilio, canonice causam definias; alioquin in facie quam lesit Ecclesie, iuxta tuum et aliorum fratrum qui tecum erunt  consilium, innocentiam suam euidenter ostendat; postmodum uero de querimoniis suis per iustitiam aut concordiam pacem inter eos componas.



LXXXIX. Priuilegium pro ecclesia S. Petri Bononiensis. 
[SAuIOLI, Annali Bolognesi, Appendice, I, II, p. 174.]

HONORIUS episcopus, seruus seruorum Dei, dilectis filiis LAMBERTO archipresbytero et ceteris Bononiensis Ecclesie B. Petri canonicis tam presentibus quam futuris, salutem.

Quoties illud a nobis petitur quod intime pertinere cognoscitur, animo nos decet libenti concedere et optatum impertiri suffragium. Proinde, dilecti in Domino filii, uestris rationabilibus postulationibus  inclinati Bononiensem B. Petri ecclesiam in qua diuino mancipati estis seruitio in B. Petri tutelam nostramque protectionem suscipimus et scripti nostri pagina communimus. Statuentes uobis quecunque bona iuste habetis uel habere debetis tam in terris et uineis quam et in diuersis possessionum speciminibus per singula loca et territoria constitutis, undecunque uobis per quemcunque modum uel titulum aduenisse noscuntur, uel in antea acquisieritis. Insuper etiam obnoxias constituimus uobis omnes decimationes totius plebis Sancte Marie que uocatur de Buida et ecclesiam Sancte Marie que est sita in monte Palensi cum oblationibus et suis omnibus pertinentiis, et quidquid a Deum timentibus  ibidem pro uiuorum et defunctorum salute oblatum fuerit. Oliueta quoque que sunt in territorio quod uocatur de Garda, domum quoque prope palatium episcopi eiusdem ecclesie. Omnes autem domus que ubique sunt eiusdem canonici iuris seu quidquid de eiusdem ecclesie iure nunc habetis, uel ipsi, uel successores uestri iuste acquirere deinceps potueritis. Dominicatum etiam eiusdem ecclesie totum; ecclesiam quoque Sancti Ioannis Baptiste  iuxta maiorem ecclesiam positam; medietatem uero decimarum omnium totius plebis Sancti Petri que uocatur in Barbarorum; nec non concedimus uobis cunctas res mobiles que uobis aliquo modo pertinere dici et nominari rite uidentur. Per hanc decreti nostri uel concessionis paginam ut quiete, pacifice tenere, possidere, remota omnium hominum contradictione aut molestatione secure ualeatis. Decernimus ergo ut nullus archiepiscopus, episcopus, dux, marchio, comes, uicecomes, nullaque magna paruaque persona cuiuscunque ordinis in rebus et possessionibus uestris placitum tenere, aut iniuriam residentibus supra terras uestras facere presumat, nec illos distringere aut molestare aut pignus tollere, aut flagellare audeat. Sed liceat uobis et successoribus  uestris omnibus rebus et possessionibus uestris omni tempore sub tuitionis nostre munimine quiete frui, remota totius potestatis inquietudine. Si quis autem temerarius contra hoc nostrum confirmationis decretum ire tentauerit, aut aliquam molestationem inferre presumpserit, et supradicta non obseruauerit, secundo tertioue commonitus, si non satisfactione condigna emendauerit, potestatis honorisque sui dignitate careat, reumque se diuino iudicio existere de perpetrata iniquitate cognoscat, et a sacratissimo corpore ac sanguine Dei et Domini nostri Iesu Christi aliena fiat, atque in extremo examine districte ultioni subiaceat. Cunctis autem prenominate Ecclesie iusta seruantibus sit pax Domini nostri Iesu Christi, quatenus et hic fructum  bone actionis percipiant et apud districtum iudicem premia eterne pacis inueniant. Amen, amen, amen.

Ego Honorius catholice Ecclesie episcopus.

Dat. Lat. per manus Aimerici sancte Romane Ecclesie diaconi cardinalis et cancellarii, Id. Martii, indict. uII, Incarnationis Dominice an. 1129, pontificat. autem domni Honorii II pape an. u.



XC. Bulla pro uindocinensi monasterio. 
[MABILLON, Annal. Bened., uI, 653, ex authentico.]

HONORIUS episcopus, seruus seruorum Dei, dilecto filio GAUFRIDO uindocinensis monasterii abbati eiusque successoribus regulariter substituendis in  perpetuum.

Sacrosancta Romana Ecclesia, que a Deo sibi concessum omnium Ecclesiarum retinet principatum, tanquam diligens mater singulis debet Ecclesiis instanti uigilantia prouidere. Iustum est igitur et rationabile ut ecclesie et uenerabilia loca, maxime que ad speciale ius et proprietatem sancte Romane, cui Deo auctore seruimus, spectant Ecclesie,  specialioris prerogatiue sortiantur honorem, et apostolice auctoritatis munimine roborentur. Quocirca, dilecte in domino fili Gaufrede abbas, tuis rationabilibus postulationibus non immerito annuendum censuimus, ut uindocinense monasterium cui Deo auctore presides, quod uidelicet ab ipsis fundatoribus Gaufredo Andegauensium comite et Agnete Pictauensium comitissa sedi apostolice oblatum est, ad predecessorum nostrorum sancte memorie Alexandri, Urbani, Paschalis et Calixti Romanorum pontificum exemplar, apostolice sedis priuilegio muniremus. Possessiones itaque et bona que idem monasterium in presentiarum iuste et canonice possidet, firma tibi tuisque successoribus et illibata permaneant, in quibus hec propriis nominibus duximus adnotanda: ecclesiam  uidelicet Sancte Marie de Surgeriis, ecclesiam Sancte Marie de castro Oleronis, et ecclesiam Sancti Nicolai, ecclesiam Sancte Marie de Castellis, ecclesiam Sancti Clementis de Credone, ecclesiam Sancti Saluatoris iuxta muros Andegauis, et capellam Sancti Eutropii. Quecunque preterea in futurum largiente Domino concessione pontificum, liberalitate regum, largitione principum, oblatione fidelium seu aliis modis iuste et legitime poteritis adipisci, firma uobis uestrisque successoribus et integra conseruentur. Ad hec, sicut iidem fundatores denuntiarunt et in eorum charta continetur sub apostolice sedis defensione ac Romana libertate ab omni conditione aliarum personarum absolutum semper et liberum idem monasterium permanere  sancimus; ita uidelicet ut inter Romanum pontificem et te tuosque successores nulla cuiuscunque dignitatis uel ordinis persona sit media habeatur, nec ipse uindocinensis abbas ad concilium ire ubi pape persona non aderit, ullatenus cogatur. Porro ecclesiam Beate Prisce in monte Auentino sitam, cum uniuersis pertinentiis suis, sicut tempore predecessorum nostrorum antecessores tui possedisse noscuntur, tibi tuisque successoribus cum omni dignitate que ad eamdem ecclesiam pertinet, confirmamus, sancti Spiritus iudicio decernentes, ut nulla deinceps ecclesiastica secularisue persona predictam Beate Prisce ecclesiam seu ecclesie dignitatem tibi tuisue successoribus qualibet astutia uel occasione auferre presumat. Quod si forte contigerit Romane legatum  Ecclesie predictum uindocinense monasterium uisitare, caritatiue ibi suscipiatur, et ei iuxta loci possibilitatem diligenter que corpori fuerint necessaria ministrentur. Sane legatus ipse in eodem loco per se nichil disponere uel corrigere audeat, neque occasione legationis rectorem loci uel fratres molestare presumat; sed si quid forte corrigendum cognouerit, pape notificare licebit. Si quis autem aduersus locum illum pro aliquibus rebus causari uoluerit, nullatenus abbas uel fratres ei respondeant antequam Romanum pontificem consulant, quia quod sine nostro uel successorum nostrorum iudicio distractum uel diffinitum fuerit, irritum erit. Ad indicium uero percepte huius a Romana Ecclesia  libertatis, duodecim solidos monete uestre quotannis Lateranensi palatio persoluetis. Si quis igitur in posterum ecclesiastica secularisue persona, hanc nostre constitutionis paginam sciens, contra eam temere uenire tentauerit, secundo tertioue commonita, si non satisfactione congrua emendauerit, potestatis honorisque sui dignitate careat, reamque se diuino iudicio existere de perpetrata iniquitate cognoscat, et a sacratissimo corpore et sanguine Dei et Domini Redemptoris nostri Iesu Christi aliena fiat, atque in extremo examine districte ultioni subiaceat. Cunctis autem eidem loco iusta seruantibus sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant. Amen,  amen, amen.

Ego Honorius catholice Ecclesie episcopus subscripsi.

Ego GG. card. tit. Sanctorum Apostolorum subs.

Ego Petrus presbyter card. tit. Calixti subs.

Ego Petrus presbyter card. tit. S. Marcelli subs.

Ego Girardus card. presbyter tit. Fasciole subs.

Ego Gregorius presbyter card. tit. S. Balbinie subs.

Ego Rusticus presbyter card. S. Cyriaci subs.

Ego Guilielmus Prenestinus episc. subs.

Ego Egidius Tusculanus episc. subs.

Ego Ioannes Ostiensis episc. subs.

Ego Conradus Sabinensis episc. subs.

Ego Ioannes presbyter card. tit. S. Grisogoni subs.

 Ego Gregorius S. Angeli diaconus card. subs.

Ego Saro card. presbyter tit. S. Stephani subs.

Ego Petrus presbyter card. tit. S. Equitii subs.

Ego Petrus presbyter card. tit. S. Anastasie subs.

Ego Goselinus presbyter card. tit. S. Cecilie subs.

Ego Sigizo presbyter card. tit. Sancti Sixti subs.

Ego Eibertus presbyter card. tit. S. Clementis subs.

Ego Deusdedit presb. card. tit. S. Laurentii in Damaso subs.

Ego Ionathas diaconus card. SS. Cosme et Damiani subs.

Ego Gregorius diaconus card. SS. Sergii et Bacchi subs.

Datum Laterani per manum Armerici sancte  Romane Ecclesie diaconi cardinalis et cancellarii, IX Kal. Aprilis, indict. uII, Incarnationis Dominice anno 1129, pontificatus autem domni Honorii II pape anno u.



XCI. Sugerio abbati S. Dionysii mandat ut prospiciat discipline parthenonis Argentoliensis, a Stephano episcopo Parisiensi monasterio S. Dionysii restituti. 
[Gall. Chr. uII, instr., 52.]

HONORIUS, seruus seruorum Dei, dilecto in Christo filio SUGERIO abbati S. Dionysii, salutem et apostolicam benedictionem.

 Tunc religionis amor et caritatis unitas in sui status perfectione seruabuntur, si quod a membris Ecclesie rationabili dispositione restituitur, a capite roboretur. Nos igitur in sede B. Petri apostoli, cui Christus contulit Ecclesiarum omnium principatum, licet indigni a Domino constituti, unitatem spiritus in uinculo pacis conseruare uolumus, et que a fratribus nostris constituta sunt, propensiori studio auctoritate apostolica confirmamus. uenerabilis siquidem frater noster Stephanus Parisiensis episcopus, sicut ex litterarum suarum inspectione cognouimus, monasterium Argentoilum, in quo quedam male uite, prout dicebatur, mulieres uiuebant, quod etiam ex antiquis regum preceptis cognouerat iure monasterio S. Dionysii pertinere, in presentia uenerabilium  fratrum nostrorum Matthei Albanensis episcopi, et apostolice sedis legati, Rainaldi Remensis archiepiscopi, Gaufridi Carnotensis, Gosleni Suessionensis episcoporum, hortatu etiam karissimi filii nostri Ludouici  illustris et gloriosi regis Francorum, dilecte in Domino fili Sugeri abbas, intuitu religionis tibi et monasterio S. Dionysii, saluo iure Parisiensis Ecclesie concessit, ita tamen ut mulieribus in religiosis locis ubi animas possint saluare prouideas. Quod ergo pro reformando religionis amore de prefato monasterio a predicto Stephano Parisiensi episcopo statutum est, auctoritate nostra firmamus, et firmum uolumus futuris temporibus permanere. Tue igitur dilectioni mandamus, ut religionem et monasticen in prefato loco statuere diligenti  uigilantia studeas; et ne predictarum mulierum aliqua in tua culpa depereat, in locis religiosis sollicita cura prouideas.

Datum Laterani nono Kalendas Maii.



XCII. Pro monasterio S. Martini Niuernensis. 
[Gall. Chr. XII, instr., 338.]

HONORIUS episcopus, seruus seruorum Dei, dilecto filio STEPHANO priori ecclesie S. Martini in suburbio Niuernensi constitute, et eius fratribus tam presentibus quam futuris canonicam uitam ibidem professis, in Domino salutem.

Apostolici moderaminis clementie conuenit religiosos uiros diligere et eorum loca paterne pietatis  munimine defensare. Ideoque, dilecte in Domino fili, Stephane prior, ecclesiam B. Martini Niuernensis, cui Deo auctore preesse dignosceris, sub B. Petri tutelam et apostolice sedis protectionem suscipimus, et presentis scripti nostri pagina roboramus. Possessiones igitur et bona que eadem ecclesia in presentiarum iuste et legitime possidet, aut in futurum concessione pontificum, liberalitate regum, largitione principum, oblatione fidelium, seu altis iustis modis largiente Domino poterit adipisci firma uobis uestrisque successoribus, et illibata permaneant, salua Niuernensis episcopi iustitia et reuerentia; in quibus hec  propriis nominibus duximus exprimenda, uidelicet duas ecclesias de Luciniaco cum pertinentiis suis, capellam de Bafias, ecclesiam de Buciaco, ecclesiam de Moresca, ecclesiam de Coloncello, ecclesiam de Bazolis, ecclesiam de Spiriaco, ecclesiam de Monte Rumilionis, ecclesiam de S. Audeno. Confirmamus etiam uobis donationem annone que in dedicationibus ecclesiarum offertur a Fromundo Niuernensi episcopo ecclesie uestre collatam. Sane ordo canonicus ibi positus futuris perpetuo temporibus inuiolabiliter conseruetur. Decernimus ergo ut nulli omnino hominum liceat prefatam ecclesiam temere perturbare, aut eius possessiones auferre, uel ablatas retinere, minuere, uel temerariis uexationibus fatigare, sed omnia integra conseruentur, tam uestris  quam pauperum usibus profutura. Si qua ergo in posterum, etc.

Ego Honorius catholice Ecclesie episcopus.

Datum Laterani per manum Aimerici S. Romane Ecclesie diaconi cardinalis et cancellarii, u Kalendas Maii, indictione uII, anno Incarnationis Dominice 1129, pontificatus autem domini Honorii pape II anno u.



XCIII. Monasterium S. Marie de Curatio tuendum suscipit, quique diebus quibusdam monasterium adierint, iis »centum et quinquaginta annos de iniunctis penitentiis relaxat.« 
[UGHELLI, Italia Sacra, IX, 274.]


HONORIUS episcopus, seruus seruorum Dei, uniuersis et singulis Christi fidelibus, salutem et apostolicam benedictionem in perpetuum.

Desiderium, quod religionis [amore?] proponitis, et ad animarum salutem pertinere monstratis, auctore Deo, semper est aliqua dilectione complendum. Eapropter, dilecti in Domino filii . . . monasterii, siti in loco qui dicitur de Curatio, ad honorem uirginis dedicatum, quod quidam filius noster Rogerius de Marturano construxit, et sancte Romane Ecclesie obtulit, ad exemplar antecessorum nostrorum fel. record. Alexandri II, Gregorii uII, Urbani II, Paschalis II, Calixti II, sancte apostolice sedis auctoritate protegimus, et indulgentie priuilegio communimus.  Eapropter cupientes indulgentiis et gratiis spiritualibus ditari, et pro uirginis honoribus frequentari, omnibus et singulis uere penitentibus, et confessis, qui eum locum in festiuitatibus ipsius uirginis gloriose, uidelicet Natiuitatis, Purificationis, Annuntiationis, et Assumptionis eiusdem, et Innocentium uisitauerit reuerenter, et in reparatione ecclesie ipsius eleemosynam tribuerint, manusque porrexerint adiutrices, de omnipotentis Dei misericordia, et beatorum apostolorum eius Petri et Pauli auctoritate confisi, centum et quinquaginta annos de iniunctis sibi penitentiis, et etiam per octauas pre  dictarum festiuitatum misericorditer in Domino relaxamus.

Dat. apud S. Mariam de Curatio per manus Aimerici S. R. E. diac. cardinalis et cancellarii, Idib. Septemb. ind. III, Inc. Dominice anno millesimo centesimo tricesimo, pontificatus nostri anno septimo  .



XCIu. Priuilegium pro monasterio S. Marie Amelunxbornensis. 
[LEUKFELD, Antiquit. Michelsteinenses et Amelunxbornenses, Wolffenbüttel 1710, 4o, p. 21.]

HONORIUS episcopus, seruus seruorum Dei, dilecto filio . . . . . abbati monasterii S. Marie in Amelinchgesborn  diecesis Hildesheimensis, eiusque successoribus regulariter substituendis in perpetuum.

Pium desiderium, quod ad ampliande religionis propositum pertinere monstratur, Deo auctore, sine ulla dilatione est complendum. Ideo, dilecte in Domino fili abbas, tuis iustis et rationabilibus postulationibus equum et gratum prebentes assensum monasterium cui, Deo auctore, preesse dignosceris, sub B. Petri et nostram protectionem suscipimus, et presentis scripti priuilegio communimus. Sancientes ut in eo ordo monasticus, secundum regulam S. Benedicti et reformationem Cisterciensem inibi institutus, perpetuis futuris temporibus inuiolabiliter obseruetur. Statuentes insuper ut quascunque possessiones, et quecunque bona idem monasterium  in presentiarum iuste et rationabiliter possidet, aut in futurum concessione pontificum, largitione regum, uel principum, aut oblatione aliorum fidelium, seu aliis iustis modis, prestante Domino, poterit adipisci, firma, quieta et integra, tibi tuisque successoribus maneant, semper salua tamen diecesani episcopi canonica iustitia et debita reuerentia. Obeunte uero te, nunc eiusdem loci abbate, seu tuorum quolibet successorum, nullus ibi qualibet subreptionis astutia uel uiolentia preponatur, nisi quem fratres communi consensu, seu tamen pars fratrum consilii sanioris, aut de suo seu de alieno, si necessitas postulet, collegio, secundum Dei timorem, et ordinis uestri rigorem, prouiderint  eligendum. Et sicut persone tue specialiter mitram, dalmasticam, sandalia et annulum portare concedimus, ita omnibus successoribus tuis regulariter electis in omnibus sanctorum solemnitatibus atque in festiuis processionibus a synodis, eadem auctoritate apostolica permittimus et confirmamus in perpetuum. Decernimus ergo ut nulli omnino hominum, seu parue uel magne existimationis uel auctoritatis fuerit, liceat prefatum monasterium temere perturbare, seu eius possessiones auferre, uel ablatas retinere, minuere, aut aliis temerariis uexationibus fatigare, sed omnia integra, firma, et inconcussa seruentur eorum, pro quorum sustentatione  et gubernatione concessa sunt usibus omni modo profutura. Si qua igitur in posterum ecclesiastica secularisue persona hanc nostre constitutionis paginam sciens temere contra eam uenire tentauerit, secundo tertioue commonita, nisi rea tum suum congrua satisfactione emendauerit, po testatis honorisque sui dignitate careat, reamque se diuino iudicio de perpetrata iniquitate existere cognoscat, et a sacratissimo corpore ac sanguine Dei et Domini nostri Iesu Christi aliena fiat, atque in extremo iudicio districte ultioni subiaceat. Omnibus uero eidem sancto loco iura sua seruantibus, sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant. Amen,  amen.

Dat. Laterani, Non. Decembris, indict. XIII, anno Incarnationis Dominice 1129, pontificatus uero domni Honorii III pape, anno quinto.



XCu. Priuilegium pro ecclesia S. Martini Turonensis. 
[Défense de l'église de Saint-Martin de Tours, pièces iustif., p. 14.]

HONORIUS episcopus, seruus seruorum Dei, dilectis in Christo filiis Beati Martini Turonensis ecclesie canonicis tam presentibus quam futuris in perpetuum instituendis.

Apostolice sedis speculi disponente Domino constituti, ex iniuncto nobis officio uniuersas Dei ecclesias  debemus diligere et honorare, illas tamen precipue, que specialiter ad ius et proprietatem Sancte Romane spectant Ecclesie. Ideo, dilecti in Domino filii, uestris rationabilibus postulationibus assensum prebentes, Ecclesiam beati Martini Turonensis que proprie iuris beati Petri est, et specialius Sancte Romane adheret Ecclesie, protectione sedis apostolice communimus, et scripti nostri pagina roboramus, statuentes ut quecunque bona, quascunque possessiones eadem Ecclesia in presentiarum iuste et legitime possidet, firma uobis et illibata permaneant, in quibus hec propriis nominibus duximus adnotanda: burgum uidelicet Sancti Petri Puellaris eum pertinentiis suis a dilecto filio nostro  Lodoico illustri Francorum rege uobis concessum; ecclesiam Sancti Pauli Cormariacensis, ecclesiam Sancte Marie de Bellomonte, ecclesiam Sancti Cosme cum appendiciis earum, libertatem etiam et immunitatem, honores et beneficia eidem Ecclesie uestre beati Martini per antecessorum nostrorum Adeodati, Leonis, Adriani, Sergii, Gregorii, Paschalis et Calixti Romanorum pontificum, uel per Turonensium archiepiscoporum Crotberti, Ibonis et Airardi scripta, siue per regum precepta collata. Quecunque preterea in futurum largiente Deo, concessione pontificum, liberalitate regum, largitione principum, oblatione fidelium seu aliis iustis modis  poteritis adipisci, integra uobis et inuiolata seruentur. Sane claustrum uestrum usque ad muri cuneos liberum quietumque permaneat, sicut hactenus cognoscitur permansisse; presbyteri quoque infra Ecclesie ambitum in cellulis, in oratoriis uestris, in Ecclesia Sancti uenantii et in ecclesia Sancti Petri que de Cardoneto dicitur, commorantes in ea, qua preteritis temporibus mansisse noscuntur, libertate consistant, nulli omnino hominum liceat predictam beati Martini Ecclesiam temere perturbare, aut eius possessiones auferre, uel ablatas retinere, minuere, uel temerariis uexationibus fatigare, sed omnia cum integritate seruentur, eorum pro quorum sustentatione et gubernatione concessa sunt, usibus omnimodis profutura. Chrisma, oleum  sanctum, ordinationes canonicorum qui ad sacros fuerint ordines promouendi, a Turonensi accipietis archiepiscopo, si quidem gratiam atque communionem sedis apostolice habuerit, et sic ea gratis ac sine prauitate uoluerit exhibere; alioquin liceat uobis catholicum quem malueritis adire antistitem, et eadem ab eo sacramenta suscipere. Porro canonicus uester, si ecclesiarum archiepiscopi canonicus fuerit, beneficio refutato, excommunicandi eum archiepiscopus non habeat facultatem. Si quis igitur in posterum ecclesiastica secularisue persona hanc nostre constitutionis paginam sciens, contra eam temere uenire tentauerit, secundo tertioue commonita, si non satisfactione congrua emendauerit, potestatis honorisque sui dignitate careat,  reamque se diuino iudicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Iesu Christi aliena fiat, atque in extremo examine districte ultioni subiaceat. Cunctis autem eidem ecclesie iusta seruantibus sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant. Amen, amen, amen.

OCULI DOMINI SUPER IUSTOS.

Ego Honorius catholice Ecclesie episcopus.

Datum Laterani per manum Aimerici sancte Romane Ecclesie diaconi cardinalis et cancellarii, XIu Kalend. Ianuarii, indictione uII, Incarnationis Dominice  1129, pontificatus autem domni Honorii secundi pape anno quinto.



XCuI. Ad P[elagium] archiepiscopum Bracarensem.---Proxima Dominica, qua legitur: »Ego sum pastor bonus« ad sese uenire iubet. 
[FLOREZ, España sagrada, XX, 492.]

HONORIUS episcopus, seruus seruorum Dei, uenerabili fratri P. Bracarensi archiepiscopo, salutem et apostolicam benedictionem.

Placuit Romano pontifici Compostellanam Ecclesiam honorare, et uenerabili fratri nostro Didaco archiepiscopo Emeritane metropoli suffraganeos concedere: uerum defuncto Colimbriensi episcopo  G., prefate metropolis suffraganeo, episcopum in eadem Ecclesia, posthabita sedis apost. reuerentia, tua fraternitas, prout accepimus, consecrare presumpsit; et quia iniuriam uenerabili fratri nostro Didaco Comp. archiep. super hoc irrogatam, et contemptum S. R. E. indiscusse preterire non possumus, fraternitati tue mandando precipimus, quatenus proxima Dominica qua legitur Ego sum pastor bonus, de tantis excessibus ad nostram presentiam uenias respondere paratus.



XCuII. Didaco, archiepiscopo Compostellano, gratias agit quod ipsum et S. Romanam Ecclesiam uisitauerit, etc. 
[FLOREZ, ibid., p. 491.]


HONORIUS episcopus, seruus seruorum Dei, uenerabili fratri DIDACO Compostellano archiepiscopo, salutem et apostolicam benedictionem.

Super eo quod nos et sanctam matrem tuam Romanam Ecclesiam uisitasti, fraternitati tue grates referimus: nuntios autem tuos ad nos directos benigne recepimus, et quod in tuis continebatur litteris diligenter attendimus. uerum nos dilectum filium nostrum Hu. [Humbertus siue Hubertus] cardinalem presbyterum de latere nostro ad partes Hispanie missum destinauimus, et ei uices nostras commisimus. Tua ergo fraternitas illum benigne recipiat, honeste pertractet, et in negotiis ecclesiasticis ad honorem Dei et B. Petri ei diligenter assistat. Ceterum  cum ad nos Domino prestante redierit, super his que dilectus noster filius rex A. et nuntii tui pro te postularunt, consilium habebimus. Bracarensi autem archiepiscopo, ut de presumptione quam in consecratione Colimbriensis episcopi commisit, proxima Dominica que legitur: Ego sum pastor bonus, ad nostram presentiam ueniat responsurus, per scripta nostra mandauimus.



XCuIII. A[defonso] Hispaniarum rege recommendat legatum suum, Hubertum presbyterum cardinalem. 
[FLOREZ, ibid., p. 491.]

HONORIUS episcopus, seruus seruorum Dei, dilecto  in Christo filio A., illustri Hispaniarum regi, salutem et apostolicam benedictionem.

Quanto affectu quantaque deuotione auus tuus illustris memorie rex A. B. Petrum, et S. R. Ecclesiam dilexerit, interroga seniores tuos, et dicent tibi, quod ob hoc uictoria sibi a celesti numine prestita Saracenos Christiani nominis inimicos sepe preliando deuicit. Quod autem ipsius inherendo uestigiis Ecclesias et ecclesiasticas personas ueneraris et diligis, gratulamur, et ut de bono in melius prouentum percipias, diuine clementie supplicamus. Hubertum cardinalem presbyterum de latere nostro ad partes Hispanie delegauimus, et ei uices nostras commisimus: tua ergo nobilitas pro reuerentia S. Petri et nostra, benigne recipiat, ut regie potestatis  fretus auxilio enormitates regni tui sancti Spiritus gratia cooperante corrigat, et que bene sunt statuta confirmet. uerum cum ad nos  redierit, super eo quod pro fratre nostro Didaco Compostellano archiepiscopo postulasti, liberius poterimus habere consilium. Pro caritate autem tua prefato legato nostro mandamus, ut M. Auriensi archidiacono pro quo rogasti iustitiam faciat.



XCIX Ad Norbertum archiepiscopum Magdeburgensem.--- Confirmat substitutionem Premonstratensium clericis minus religiose uiuentibus. 
[HUGO, Annal. sacri ord. Premonst. tom. II, c. 109.]


HONORIUS episcopus, seruus seruorum Dei, uenerabili fratri NORBERTO Magdeburgensi archiepiscopo, salutem et apostolicam benedictionem.

Que a fratribus nostris iuste et rationabiliter statuta esse cognoscimus, animo libenti auctoritate apostolica confirmamus. Quemadmodum autem ex scriptorum tuorum, que ad nos tua direxerit fraternitas, inspectione, et nuntiorum tuorum relatione percepimus, clericorum, qui in ecclesia Sancte Marie Magdeburgo minus religiose uiuebant, et ob hoc etiam bona ipsius ecclesie fuerant imminuta, in locis aliis, necessitatibus suis tanquam pius pater prouidens posuisti, et in eadem Ecclesia beate Marie religiosos uiros canonicam uitam professos  statuisti; quod quia a prudentia tua zelo Dei in religionis intuitu iuste factum esse dignoscitur, ratum iubemus.

Datum Laterani, anno 1129.



C. Ad Conradum Salzburgensem archiepiscopum. 
[MEICHELBECK, Hist. Frising. t. I, I, 309.]

HONORIUS episcopus, seruus seruorum Dei, uenerabili fratri CHONRADO Salzburgensi archiepiscopo, salutem et apostolicam benedictionem.

Frisingensis Ecclesia, et Henricus episcopus per litteras et nuntios suos in presentia nostra aduersum  te grauiter questi sunt, quod uidelicet ordinationes ab eo post adeptam gratiam predecessoris nostri felicis memorie pape Calixti et Romane Ecclesie factas, euacuare contendis: altaria etiam, que ab ipso sunt consecrata, subuertis, et de parochia sua, non sicut metropolitanus, sed tanquam proprius episcopus iudicas et disponis. Nos autem nec sua, nec alterius alicuius peccata, sicut nec debemus ullatenus defendere uolumus. uerum si Frisingensem Ecclesiam de predicta persona, prout zelo iustitie agere uideris, desideras liberari, rationabile est ut in causa ista canonice procedas. Nos enim et eam audire, et prestante Domino definire parati sumus. Interim uero ab omni infestatione tam persone quam parochie sue abstineas.



CI. Monasterii S. Petri  protectionem suscipit et priuilegia confirmat. 
[SCHANNAT, uindicie litter., I, I, 162.]


HONORIUS episcopus, seruus seruorum Dei, dilecto in Christo filio EPPONI abbati monasterii, quod in Nigra Silua, in loco qui cella Sancti Petri dicitur, situm est, eiusque successoribus regulariter substituendis in perpetuum.

Incomprehensibilis et ineffabilis diuina miseratio nos hac prouidentie ratione in apostolice sedis administratione constituit, ut paternam de omnibus ecclesiis gerere sollicitudinem studeamus, si quidem hec Romana Ecclesia, que a Domino sibi concessum  omnium ecclesiarum retinet principatum, tanquam diligens mater singulis debet Ecclesiis instanti uigilantia prouidere, ad ipsam enim quasi ad caput et matrem ab omnibus concurrendum, ut eius uberibus nutriantur, et ab oppressionibus releuentur; condecet ergo ut ecclesias et alia uenerabilia loca, maxime que ad speciale ius et ad singularem proprietatem Sancte Romane Ecclesie, cui auctore Domino seruimus, spectant, specialioris prerogatiue sortiantur honorem, et apostolice auctoritatis communimine roborentur. Quia igitur egregie nobilitatis uir Berchtoldus dux in comitatu Brisaquensi, in Constantiensi episcopatu, in Silua quam dicunt Nigram, ad honorem B. Petri apostolorum principis, monasterium edificauit, ipsumque allodium  Romane Ecclesie iuri mancipauit, nos eius deuotionem apostolica auctoritate firmantes, et tuis, dilecte fili Eppo abbas, postulationibus annuentes, ad exemplar Domini predecessoris nostri felicis memorie Urbani II pape, ipsum locum sub apostolice sedis tutela specialiter fouendum suscipimus, et presentis iterum priuilegii pagina, apostolica auctoritate statuimus, ut quecunque predia siue possessiones prefatus dux Berchtoldus cum sua uxore Agnete, et filiis tradiderit, et alii uiri ex suo iure nostro monasterio obtulerint, siue in futurum concessione pontificum, liberalitate principum, seu oblatione fidelium iuste et canonice poteritis adipisci, firma uobis et illibata permaneant; decernimus  ergo ut nulli hominum liceat idem monasterium temere perturbare, et ei subditas possessiones auferre, minuere, aliquibus temerariis fatigare uexationibus, sed omnia integra conseruentur, eorum pro quorum sustentatione et gubernatione concessa sunt usibus omnimodis profutura. Porro.

. . . . . . . . . . . . . . . . Sumptibus et laboribus excoluntur uel nutriuntur, quietas et illibatas uobis manere censemus, nec uos super hoc aut ab episcopo eiusdem diecesis aut eius ministris inquietari permittimus; sepulturam ipsius cenobii omnino liberam sancimus, ut eorum qui illic sepeliri deliberauerint, deuotioni et extreme uoluntati nisi forte excommunicati sint nullus obsistat; ordinationes monachorum, consecrationem  altarium siue basilicarum ab episcopo in cuius diecesi estis, accipiatis, siquidem gratiam atque communionem sedis apostolice habuerit ac sine prauitate postulata uoluerit exhibere, alioquin liceat uobis catholicum quem malueritis adire antistitem et ab eo sacramenta suscipere, qui apostolice sedis fultus auctoritate indulgeat. Obeunte te, nunc eiusdem loci abbate, uel tuorum quolibet successorum, nullus ibi qualibet subreptionis astutia seu uiolentia preponatur, nisi quem fratres communi consensu uel fratrum pars consilii sanioris, secundum Dei timorem regulariter prouiderint eligendum. Aduocatus quem uestris iuribus decreueritis nullam in monasterio uestro aliquid disponendi habeat potestatem. . . . . . . . . . .



CII. Ecclesie Hadmerslebensis possessiones confirmat. 
[LEUCKFELD, Antiquit. Katelenburgenses, Leipsig u. Wolffenbüttel 1713, 4o, p. 83.]


HONORIUS episcopus, seruus seruorum Dei, dilecto in Christo filio THIETMARO Hamerslenensis Ecclesie preposito eiusque successoribus regulariter substituendis in perpetuum.

Habitantes in domo Domini in sinceritate caritatis unanimes conseruant unitatem Spiritus in uinculo pacis, pure namque mentis clementissimis Creatoris, ut terrena celestibus coniungantur, et una supernis socientur, mundis orationibus incessanter profusis inclinati; sic enim humani compaginem  corporis spiritus interior regit atque reuiuificat, ita religiose mentis uegetatio et saluus existit moderatrix inspirationis diuine benignitas  . Quia ergo te, dilecte in Domino fili Thietmare preposite, diuinis mancipatum obsequiis uiuere religiose accepimus, tuis rationabilibus postulationibus duximus annuendum. Loca igitur uestra, claustrum uidelicet Hamersleuense, claustrum S. Ioannis Baptiste in Halbersladt, claustrum S. Laurentii in Sceninge, claustrum Caldenburnen, claustrum Richenberg, claustrum S. Georgii in Berk, claustrum Becigheroth, claustrum Ammensleue, necnon personas fratrum Deo ibidem famulantium cum bonis et possessionibus que in presentiarum iuste et legitime possidetis,  siue in futurum largiente Domino iustis modis poteritis adipisci, tutela et protectione sedis apostolice communimus, statuentes ut religiosus ordo secundum Deum et sanctos apostolos, et beati Augustini regulam in eisdem claustris institutus, et sacre institutionis a uobis ad religionis obseruantiam stabilite, futuris perpetuo temporibus inuiolabiliter obseruentur: scilicet ut unusquisque fratrum aut canonice prelatus, aut regulariter subiectus in locis predictis religiose uiuat, nullus episcopus, siue alia ecclesiastica secularisue persona personas uestras uel claustra exactione, aliqua uiolentia aut strepitu uiolare presumat, sed ut liberius et absque omni inquietudine diuino uacare famulatui  ualeatis, uos et bona uestra sub protectione sedis apostolice recepta, in libertate debita persistatis. Facultas preterea uobis sit seculares clericos undecunque uenientes, si excommunicati non fuerint, et petita a propriis prelatis licentia, uobiscum Deo famulari decreuerint, in uestra congregatione suscipere. Si quis autem huic nostre confirmationi ausu temerario contraire presumpserit, nisi digne satisfecerit, tanquam apostolici contemptor precepti, honoris et officii dignitate priuetur.

Ego Honorius catholice Ecclesie episcopus.



CIII. Ad Bituricensem, Turonensem, Burdegalensem, Auxiensem, et Dolensem archiepiscopos. 
[MARTENE, Anecdot., III, 885.]


Diuina disponente clementia nos, licet indigni, in patrum nostrorum Petri et Pauli apostolorum specula constituti, necesse habemus Ecclesie filiis paterne affectionis studio imminere. Ideo de omnibus, quantum possumus, piam cum Deo sollicitudinem gerimus, et quibus uel propter nimiam terrarum marisue distantiam, uel propter emergentia Ecclesie Romane diuersa negotia, nostram offerre presentiam non ualemus, eos missis legatis sedis apostolice uisitamus. Eapropter dilectum fratrem nostrum G. [Gerardum] Engolismensem episcopum, quem tanquam prouidum et sapientem uirum Domini et predecessores nostri sancte memorie Paschalis et Calixtus pontifices et nos ipsi ueneratione habendum  censuimus, pro quo uniuersitatem uestram rogantes monemus atque precipimus, ut eum reuerenter suscipiatis, eique utpote legato nostro et apostolice sedis uicario humiliter obedire curetis, etc.



CIu. Priuilegium pro Ecclesia Meldensi. 
[DU PLESSIS, Hist. de l'Eglise de Meaux, tom. III, p. 24, ex tabulario Ecclesie Meldensis.]

HONORIUS episcopus, seruus seruorum Dei, uenerabili fratri BURCHARDO Meldensi episcopo, eiusque successoribus canonice promouendis in perpetuum, etc.

 . . . Statuimus ut omnes tam clerici quam laici in uilla Resbacensi et Iotrensi commorantes, Meldensi Ecclesie iure parochiali subiaceant, et ex que de eis ad ius parochiale pertinent, tibi tuisque successoribus libera et illibata seruentur. Decernimus etiam ut abbas Resbacensis et Iotrensis abbatissa canonicam tibi, tuisque successoribus obedientiam persoluant. Benedictio quoque eorum sicut per tuos antecessores hactenus celebrata constitit, sic per te, tuosque successores, deinceps exhibeatur. Promotiones etiam monachorum ad ecclesiasticos ordines per Meldensem administrentur episcopum, si uidelicet gratis eas et sine prauitate uoluerit exhibere, etc. . . . . . . . .



Cu. Priuilegium pro monasterio S. Georgii Pruefeningensis 
[Monum. Boica, tom. XIII, p. 146.]


HONORIUS episcopus, seruus seruorum Dei, dilecto in Christo filio HERB. abbati monasterii Sancti Georgii Pruefeningensis, quod situm est inter Ratisponam et Danubium, eiusque successoribus regulariter substituendis in perpetuum.

Apostolici moderaminis clementie conuenit religiosas personas diligere, et earum loca apostolice protectionis munimine defensare. ideoque, dilecte in Domino fili Herb. abbas monasterii Sancti Georgii Pruefeningensis interuentu uenerabilis fratris nostri  Ottonis Babebergensis episcopi, tuis rationabilibus postulationibus annuentes, idem monasterium Sancti Georgii cui auctore Deo presides in tutelam beati Petri, nostramque protectionem suscipimus, et presentis scripti nostri pagina communimus. Bona igitur et possessiones, quas prefatum monasterium Sancti Georgii in presentiarum iuste et legitime possidet, siue in futurum largiente Domino liberalitate regum, largitione principum, oblatione fidelium, seu aliis iustis modis poterit adipisci, firma uobis uestrisque successoribus regulariter substituendis, et illibata permaneant. Preterea decimam uobis a prenominato fratre nostro Ottone Babebergensi episcopo concessam, quam ab Arthuico  Ratisponensi episcopo per gratum concambium obtinuisse cognoscitur,  confirmamus Statuimus etiam ut religiosus ordo secundum beati Benedicti regulam in cenobio uestro constitutus futuris perpetuo temporibus inuiolabiliter obseruetur. Obeunte uero te nunc eius loci abbate nullus ibi qualibet subreptionis astutia, seu uiolentia preponatur, sed quem fratres communi consensu, uel fratrum pars consilii sanioris, secundum Dei timorem et beati Benedicti regulam prouiderint eligendum. De laboribus siquidem uestris qui propriis sumptibus excoluntur, et de hortis et pomeriis, decimas a uobis exigere nemo presumat. Et ne aliquis occasione aduocatie monasterio uestro exactiones facere, bona uestra dare, uendere, aut inbeneficiare attentet, omnimodis prohibemus. Decernimus ergo ut nulli omnino hominum liceat idem monasterium  temere perturbare, aut eius possessiones auferre, uel ablatas retinere, minuere, uel temerariis uexationibus fatigare, sed omnia integra seruentur eorum pro quorum sustentatione et gubernatione concessa sunt usibus omnimodis profutura, salua diecesani episcopi reuerentia. Si qua igitur in futurum ecclesiastica secularisue persona, hanc nostre constitutionis paginam sciens, contra eam temere uenire tentauerit, secundo tertioue commonita, si non satisfactione congrua emendauerit, potestatis honorisque sui dignitate careat, reamque se diuino iudicio existere de perpetrata iniquitate cognoscat, et a  sacratissimo corpore ac sanguine Dei et Domini Redemptoris nostri Iesu Christi aliena fiat, atque in extremo examine districte ultioni subiaceat. Cunctis autem eidem loco iusta seruantibus sit pax Domini nostri Iesu Christi, quatenus et hic fructum bone actionis percipiant, et apud districtum iudicem, premia eterne pacis inueniant. Amen, amen, amen.

+ Ego Honorius catholice Ecclesie episcopus,

Data Laterani XII Kal. Februarii.



CuI. Priuilegium pro ecclesia Sancte Margarete Baumburgensis. 
[Monum. Boica, tom. II, p. 180.]

 HONORIUS episcopus, seruus seruorum Dei, dilecto filio GODISCALCO preposito ecclesie Sancte Margarete de Baumburg, eiusque successoribus canonice substituendis in perpetuum.

Quoties illud a nobis petitur, quod rationi conuenire cognoscitur, animo nos decet libenti concedere, et petentium desideriis congruum impertiri suffragium. Proinde, dilecte in Domino fili Godiscalce preposite, ecclesiam Beate Margarete de Baumburg, cui Deo auctore preesse dignosceris, sub beati Petri intelam et apostolice sedis protectionem suscipimus, et scripti nostri pagina roboramus. Statuimus etenim ut quod a comite Berengario uestre predicte Ecclesie deuotionis intuitu collatum est, et quascunque possessiones, quecunque bona in presentiarum  iuste et legitime possidet, firma tibi, tuisque successoribus et illibata permaneant. In quibus hec propriis nominibus diximus exprimenda, uidelicet: Megilingen, cum pertinentiis suis, Perhenmos, Handburt cum molendino et curte una; Hoffstet cum curte una. Quecunque preterea in futurum concessione pontificum, liberalitate regum, largitione principum, oblatione fidelium, seu aliis iustis modis poteritis adipisci, quieta uobis, uestrisque successoribus et integra conseruentur, salua diecesani episcopi iustitia et reuerentia. Decernimus ergo ut nulli omnino hominum liceat eamdem ecclesiam temere perturbare, aut eius possessiones auferre, uel ablatas retinere, minuere, uel temerariis uexationibus fatigare, sed omnia integra conseruentur,  eorum pro quorum sustentatione et gubernatione concessa sunt usibus omnimodis profutura. Ad indicium autem huius ab apostolica sede percepte tuitionis aureum unum quotannis Lateranensi palatio persoluetis. Obeunte uero te nunc eiusdem loci preposito, uel quorumlibet tuorum successorum, nullus ibi qualibet subreptionis astutia, seu uiolentia preponatur, nisi quem fratres communi consensu aut pars fratrum consilii sanioris secundum Dei timorem canonice prouiderint eligendum. Sane post professionem exhibitam nemini uestrum liceat proprium habere, nec sine prepositi uel congregationis  licentia de claustro discedere. Decimas uero noualium uestrorum uobis uestrisque successoribus habendas remota episcopalium ministrorum contradictione concedimus, ut quiete in eo, quod assumpsistis, proposito largiente Deo in perpetuum maneatis. Si qua uero in posterum ecclesiastica secularisue persona hanc constitutionis nostre paginam sciens contra eam temere uenire tentauerit, secundo tertioue commonita, si non satisfactione congrua emendauerit, potestatis honorisque sui dignitate careat, reamque se diuino iudicio existere de perpetrata iniquitate cognoscat, et a sacratissimo corpore et sanguine Dei et Domini Redemptoris nostri Iesu Christi aliena fiat, atque in extremo examine districte ultioni subiaceat. Cunctis autem  eidem loco iusta seruantibus sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant. Amen.

Ego Honorius catholice Ecclesie episcopus.

Datum Laterani uI Kal. Februarii.



CuII. Confirmatio fundationis ecclesie Denckendoffensis. 
[Sueuia ecclesiastica, pag. 260.]

HONORIUS episcopus, seruus seruorum Dei, dilectis filiis suis CONRADO preposito eiusque fratribus in ecclesia Sancti Sepulcri de Denckendorff sita, canonicam uitam professis, tam presentibus quam futuris in perpetuum.

 Iniuncti officii nostri hortatur auctoritas pro ecclesiarum statu satagere, et earum quieti et utilitati salubriter auxiliante Domino prouidere, dignum namque et honestum conueniens esse cognoscitur, ut qui ad Ecclesiarum regimen assumpti sumus, eas et a prauorum hominum nequitia tueamur, et beati Petri atque sedis apostolice patrocinio muniamus. Proinde, dilecte in Domino fili Conrade preposite, tuis rationabilibus postulationibus annuentes ecclesiam Sancti Sepulcri de Denckendorff cum bonis suis ab illustrissimo uiro Bertholdo comite pro anime sue remedio, glorioso Ierosolymitano sepulcro Domini oblata, cui Deo auctore preesse cognosceris, in beati Petri tutela nostraque protectione  suscipimus, et scripti nostri pagina communimus, statuentes ut quascunque possessiones, quecunque bona eadem ecclesia inpresentiarum iuste et legitime possidet, siue in futurum concessione pontificum, liberalitate regum, largitione principum et oblatione fidelium, seu aliis iustis modis poterit adipisci, firma uobis uestrisque successoribus, et illibata permaneant, salua diecesani iustitia et reuerentia. Obeunte uero te, nunc eius loci preposito, nullus ibi qualibet subreptionis astutia seu uiolentia preponatur, sed quem fratres communi assensu uel fratrum pars consilii sanioris, secundum Dei timorem et B. Augustini regulam prouiderint eligendum. Chrisma, oleum, consecrationes altarium, siue basilicarum, ordinationes clericorum a Constantiensi  accipietis episcopo, siquidem gratiam et communionem sedis apostolice habuerit, et ea gratis uobis et absque prauitate uoluerit exhibere, alioquin eadem sacramenta a quocunque malueritis, accipietis episcopo, qui Romane Ecclesie sit fultus auctoritate. Porro in aduocati electione prepositus liberam habeat potestatem cum fratrum suorum consilio, talem eligere quem ad defensionem libertatis monasterii bonum et utilem esse cognouerit, qui non pro terreno commodo, sed pro Dei amore ac peccatorum uenia, nec non eterne beatitudinis mercede aduocatiam ipsam bene habere cupiat et tractare. Ad hec adiicientes decernimus ut nulli omnino hominum liceat eamdem Ecclesiam temere perturbare, aut eius possessiones auferre, uel ablatas retinere,  minuere, uel temerariis uexationibus fatigare; sed omnia integra conseruentur, eorum pro quorum sustentatione et gubernatione concessa sunt usibus omnimodis profutura. Si qua igitur in futurum ecclesiastica secularisue persona hanc nostre constitutionis paginam sciens, contra eam temere uenire tentauerit, secundo tertioue commonita, si non satisfactione congrua emendauerit, potestatis honorisque sui careat dignitate, reamque se diuino iudicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Iesu Christi aliena fiat, atque in extremo examine districte ultioni subiaceat. Cunctis autem eidem loco iusta seruantibus sit pax Domini nostri Iesu Christi, quatenus et hic fructum bone  actionis percipiant, et apud districtum iudicem, premia eterne pacis inueniant. Amen, amen, amen.

Honorius catholice Ecclesie episcopus subscripsi.

Datum Laterani, septimo Kal. Februarii.



CuIII. Ad canonicos ecclesie S. Frigdiani Lucensis. 
[BALUZ. Miscell. ed. Luc. Iu, 588.]

HONORIUS episcopus, seruus seruorum Dei, dilectis in Christo filiis ecclesie S. Frigdiani canonicis, salutem et apostolicam benedictionem.

ueniens ad nostram presentiam clarissimus filius  noster A. prior uester multis nisibus, et magna precum instantia laborauit, ut eum et fratres suos a sollicitudine Lateranensis Ecclesie solueremus. Nos autem graui eiusdem Ecclesie necessitate commoti, non solum eos soluere ab onere isto noluimus, uerum et priorem ipsum inuitum et renitentem nobiscum aliquantulum morari cegimus, ut per eius industriam eidem prouideamus ecclesie. Mandamus igitur uobis atque precipimus, ut in Dei, sicut cepistis, seruitio persistatis, et si quem uestrum predictus prior ad hoc uocauerit, ut Lateranensi canonice preferatur, nullus uestrum resistat. Imo cuicunque hoc iniunctum ab eo fuerit, siue de his qui uobiscum sunt, seu de aliis, qui in uestris obedientiis commorantur, omni contradictione remota, obedientiam  istam ad honorem Dei, et prefate Ecclesie utilitatem suscipiat.

Datum Laterani Iu Kal. Februarii



CIX. Ad eosdem. 
[Ibid.]

HONORIUS episcopus, seruus seruorum Dei, dilectis filiis A. priori S. Frigdiani, et eius fratribus, salutem et apostolicam benedictionem.

Quod bonarum intentionum uestrarum puritas et religionis fortitudo Deo et hominibus beneplacens splendere non desinit, gratum nobis esse noueritis; desideramus enim ut de uirtute in uirtutem fraterne uestre caritatis prouehatur dilectio, ut de fructu  bonorum operum mercedem ualeatis accipere, et exemplo bone uite alios etiam imitatores uestigiorum uestrorum possitis efficere. Obsecramus autem uos in Domino Iesu Christo, ut nos pro totius Ecclesie cura et sollicitudine laborantes uestris orationibus adiuuetis.

Datum Lateran. Nonis Februar., etc.



CX. Heinrici quondam imperatoris de iureiurando a cleriricis non dando legem, die 3 mensis Aprilis Arimini datam, confirmat. 
[MANSI, Concil., XXII, 362.]

Inherentes uestigiis predecessorum nostrorum,  dicentium grauiores per summum pontificem terminari debere questiones, nostrorum fratrum consilio diligenter inquisito, huius cause speciem irrefragabiliter Deo opitulante terminantes decidimus. Legibus itaque cautum esse comperimus, ut nullus clericus iurare presumat: alibi uero reperitur scriptum, ut omnes principales persone in primo litis exordio iusiurandum de calumnia subeant. Nonnullis legisperitis et aliis sapientibus uenit in dubium utrum clericus iusiurandum prestare debeat, an alii persone liceat hoc officium delegare. Quia [Cum] enim illud constitutionis edictum, ut clerici iurare prohibeantur, a Marco [Marciano] Augusto Constantino prefecto pretorio de Constantinopolitanis clericis constitutum promulgatum fuisset, idcirco ad  alios pertinere non creditur. Ut ergo dubietas ista penitus auferatur ab omnibus, secundum decisionem etiam filii nostri H. quondam imperatoris [al., ab omnibus decisionem quondam clerici filii nostri H. imp.], anno sui imperii, ut accepimus, factam tertio: nos eius, inquam, interpretationem corroboramus, et D. Marci [f., Marciani] constitutionem ita interpretari debere decernimus, ut ad omnium ecclesiarum clericos generaliter pertinere iudicetur. Nam cum imperator Iustinianus decreuerit, ut canones Patrum uim legum habere oporteat, et in nonnullis canonibus reperiatur, ut iurare clerici omnino non audeant: dignum est ut totus clericalis ordo a prestando iuramento immunis esse procul dubio censeatur. Preterea statuti principalis [principis]  tenor penes nos talis esse dignoscitur: »Nos itaque utriusque legis diuine et humane intentioni seruata decernimus, et imperiali auctoritate irrefragabiliter [irretractabiliter] diffinimus, ut non episcopus, non presbyter, non cuiuslibet ordinis clericus, non abbas, non monachus, non sanctimonialis, in quacunque causa uel controuersia, siue criminali, siue ciuili, iusiurandum compellatur qualibet ratione subire: sed aliis defensoribus idoneis, si expedire ecclesie sue nouerint, huiusmodi officium liceat delegare: uerum cum hac moderatione, ut episcopus inconsulto Romano pontifice, uel quilibet clericus inconsulto prelato suo, minime iurare audeat.« Omnibus autem episcopis, ac generaliter cunctis sacerdotibus, ac uniuerso clero, ita custodiri  debere mandamus, ut si quis in hanc constitutionem commiserit, ueniam sibi deinceps nouerit denegari, Non sumentes exemplum siue formam a nobis, quod aliter in causa fratrum et cepiscoporum nostrorum Areane et Senonensis Ecclesie nuper fecimus, quoniam eorum uoluntati et postulationi annuimus.



CXI. Confirmatio fundationis Beyronensis canonice, item benedictionis abbatialis et inuestiture cum uirga pastorali concessio. 
[Sueuia ecclesiastica, p. 213.]

HONORIUS episcopus, seruus seruorum Dei, dilectis  filiis canonice uite professoribus in ecclesia cui uocabulum est Buron, que consecrata est in honorem beate uirginis Marie Dei Genitricis inter duos Montes ad ripam Danubii fluminis in territorio Constantiensi, eorumque successoribus canonice uicturis in perpetuum.

Sicut irrationabilia poscentibus negari debet assensus, sic iusta petentibus uobis benigna debemus assensione concurrere. uestris igitur, filii karissimi in Christo, iustis petitionibus annuentes Ecclesiam beate Dei Genitricis et semper uirginis Marie, quam pie memorie Peregrinus illustris et nobilis in proprio fundo suo constructam B. Petro apostolo eiusque sancte Romane Ecclesie in allodium proprium obtulit, in qua uos, filii karissimi, sub regularis  uite disciplina Deo militatis, sub apostolice sedis protectione specialiter confouendam, tanquam ius proprium suscipimus, et contra prauorum omnium nequitiam eiusdem priuilegii auctoritate communimus. Presenti itaque decreto statuimus ut quecunque hodie illa uestra ecclesia iuste possidet, siue in futurum concessione pontificum, liberalitate principum, uel oblatione fidelium iuste atque canonice poterit adipisci, firma uobis uestrisque successoribus et illibata sub apostolice sedis tutela permaneant. Et quoniam ex relatione nuntiorum uestrorum Ecclesiam uestram uacantem modo cognouimus permanere, decernimus ut nullus ibi qualibet subreptionis astutia uel uiolentia preponatur, nisi quem conuentus uester communi consensu, uel conuentus  uestri pars sanioris concilii secundum Dei timorem, uel ex uestra congregatione, uel ex alia eiusdem professionis prouiderit eligendum, quod et deinceps in Ecclesia uestra erit obseruandum. Electus uero prelatus uester ab episcopo Constantiensi, si tamen catholicus fuerit, et in gratia apostolice sedis exstiterit, cura pastorali inuestiatur, sed et si uestre placuerit fraternitati, idem prelatus uester abbatum ordinatione et uirge pastoralis gestamine ab episcopo uestro nostra auctoritate insigniatur, a quo etiam chrisma, et sacros ordines, et basilicarum dedicationes, siquidem, ut dictum est, catholicus fuerit, sumetis, sin autem ab alio quolibet ea accipietis, saluo tamen per omnia catholici episcopi uestri iure canonico et reuerentia.  Ceterorum autem quorumlibet hominum obnoxietate fraternitatem uestram nostra auctoritate emancipamus, liberam etiam sepulturam, id est, ut eos qui ibi sepeliri deliberauerint, deuotioni et extreme petitioni nullus obsistat, ecclesie uestre concedimus. Ad hec adiicientes sancimus, ut nemini inter uos professione exhibita proprium quid habere, nec sine prelati uestri totiusque congregationis licentia de claustro uestro discedere liberum sit; quod si quis discesserit, et commonitus redire contempserit, preposito uestro facultas sit, eiusmodi transgressores ubilibet a suis officiis et a communione interdicere, interdictum uero nullus episcoporum, abbatum seu prepositorum suscipiat; obeunte uero quolibet tam cenobii uestri, quam quorumlibet  prediorum uestrorum aduocato, nullus sibi aduocatiam tanquam iure hereditario usurpare presumat, nisi quem prelatus uester, consilio fratrum utilem et idoneum perspiciens ad id eligat, electoque aduocatiam ipse committat. Electus uero aduocatus, si negligens et inutilis in negotiis uestris exstiterit, si commissum sibi officium male tractauerit, et si admonitus non emendauerit, ab iniuncto officio petente prelato uestro cessare debebit, et alius, qui Dei amore et pro anime sue redemptione id strenue peragat, illi subrogandus erit. Decernimus ergo ut nulli omnino hominum liceat eamdem ecclesiam temere perturbare, aut eius possessiones auferre, ablatasue retinere, minuere, uel temerariis  uexationibus fatigare, sed omnia integre conseruentur uestris uestrorumque successorum usibus, et pauperum eleemosynis peregrinorumque receptionibus omninode profutura. Ad indicium autem percepte huius a Romana sede liberalitatis, bizantium aureum aut eiusdem pretii argenteum quotannis Lateranensi palatio persoluetis. Et ut hec tuitionis nostre auctoritas firma in perpetuum permaneat et inconuulsa manuscriptum hoc inde fieri et sigilli nostri impressione fecimus insigniri. Si quis igitur in crastinum archiepiscopus, episcopus, imperator aut rex, dux aut princeps, comes aut uicecomes iudex, aduocatus, seu cuiuscunque ordinis homo hanc nostri decreti paginam uiolauerit aut sciens contra eam temere uenire tentauerit, potestatis  honorisque sui dignitate careat, reumque se diuino iudicio existere de perpetrata iniquitate cognoscat, et a sanctissimo corpore et sanguine Dei et Domini nostri Redemptoris Iesu Christi aliena fiat, atque in extremo examine districte ultioni subiaceat. Cunctis autem eidem loco sua iura seruantibus sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant. Amen.

Data Rome per manum Hymmerici uices agentis cancellarii, anno Dominice Incarnationis 1124, uI Idus Octobris, indictione Iu, luna II



CXII. Monasterii Altahensis  libertatem confirmat. 
[Monumenta Boica, XII, 98.]


HONORIUS papa II, seruus seruorum Dei, cunctis fidelibus, apostolicam benedictionem et salutem.

Priuilegium libertatis Altahensis monasterii uti scriptum est, nostra auctoritate confirmamus et sub banno sancti Petri et nostri constringimus ne quisquam eidem loco et bonis ad eum pertinentibus aliquam uim iniuste inferat, aut mali aliquid faciat; quod si quis hoc transgressus fuerit, eterno anathemate se damnatum sciat.

In nomine sancte et indiuidue Trinitatis, ad comprobandam et declarandam bonorum industriam notum facimus, et memorie posteris tradimus, ut  uniuersi Ecclesie filii presentes et futuri sciant et recognoscant, qualiter locus superior Altaha nominatus, omnipotentis Dei seruitio sit institutus, et Romane libertati traditus. Anno ab Incarnatione Domini 1125, indictione uIII, III Idus Decembris, imo anno Lotharii regis Saxonici, Deo annuente, et Lindegero eiusdem loci abbate plurimum annitente, conuenerunt ad eumdem locum cum plurimis amicis, et nobilibus uiris, et inclytibus suis, Fridericus aduocatus Ratisbonensis Ecclesie, cum consensu contectalis sue, et Albertus comes de Windeberch cum uxore et filiis admodum paruulis, ad quorum ditionem idem locus hereditario iure pertinebat. Ergo per Spiritum sanctum admoniti, et compuncti eumdem locum cum omnibus appendiciis suis,  agris, uineis, siluis, pascuis, cultis et incultis, que ipsi aut parentes eorum dederant, aut aliquo consanguinitatis et propinquitatis eorum deditionis iure ad eumdem locum pertinebant, uel a militibus suis, uel ab ullo antecessorum eorum, uel a quoquam hominum eo collata sunt, omnino usui suo atque potestati abalienauerunt, et absque omnium hominum retractatione et contradictione, Deo et sancto Petro dederunt, tradiderunt, condonauerunt, et perpetuo liberum esse decreuerunt, nimirum pro animarum suarum et parentum suorum saluatione et absolutione. Ne ergo hec traditio et confirmatio ab ullo hominum, uel ab ipsis, uel a posteris nepotibus suis unquam possit infringi, aut adnullari,  communi consilio decreuerunt ut eumdem locum in manu predicti Adelberti comitis pariter delegarent, scilicet ut ipse Romam iens hanc delegationem supra altare sancti Petri in conspectu apostolice sedis episcopi, et Romanorum principum confirmaret et stabiliret, ea uidelicet conditione, quatenus singulis annis exinde aureus nummus in testimonium persoluatur, et ne cuiquam hominum, regum, principum, episcoporum, locus ipse cuiusquam seruitii amplius subiaceat. Ceterum hec traditio eo tenore facta est, ut monachi ibidem Deo seruientes habeant potestatem eligendi abbatem secundum regulam sancti Benedicti, quemcunque uelint, aut inter se, aut aliunde, qui tamen electus accipiat baculum de altari. Hec etiam conditio  inter eos facta est de aduocatione, uidelicet ut Fridericus, qui tunc temporis aduocatus erat, si filium genuerit, ipsi et posteri eius iura aduocationis semper retineant; si autem absque liberis excesserit, iura aduocatus ad Adelbertum comitem, et ad posteros eius pertranseat, et quisquis inter eos natu maior fuerit, ipse aduocatus consistat; qui tamen aduocatus nil aliud iuris aut potestatis, quam quod subscriptum est, inibi retinebit. Semel in anno rationationem cum familia habere debet, et non alibi nisi in eodem loco hanc exercere ualebit. Si autem loci utilitas poposcerit, ut illo adueniat, hec ei in seruitio suppeditabunt: sex urne uini, et una mellis; et uiginti urne ceruisie; quatuor modii frumenti, et totidem porci, et duodecim modii auene; ita tamen, ut si ibi rationem habeat, hec  ei omnia dentur; nec alicubi alio deferantur, nec habeat potestatem hec cuiquam in beneficium dare, aut prestare. Qui tamen aduocatus si fratribus grauis et monasterio inutilis fuerit, amoto eo, alius substituatur.

Harum rerum omnium testes per aurem attracti sunt: Fridricus aduocatus, duo filii Adelberti comitis Perchtoldus et Adelbertus, Dietricus de Ponchusen, Dietmarus et frater eius Ekkeric de Silichigin, Dietmar de Weniggesdorf, Marchwart de Elbermundesdorf, Werigant de Wolfoha, Ratpot de Slipphingen; Eberhart de Rota; Willehalm de Geppenheim; Werinheri de Holzen, alius Werinheri et Gotfchalch de Heninchouen; Altman de Welichinberch, Swiker de Perindorf, Oudalrich de Ahahousen;  Liupolt de Uhesigen, Gozpolt de Routenbach. Hi omnes nobiles uiri eum militantes: Adelhart de Hiutte, Gotpolt de Rouberdof, Goswin de Hagabach; Engilschalch de Landoldesdorf; Landold de Landoldesberch; Wolchmar de Mennaha; Gozpreth de Harda; Gumpolt de Herimutesdorf; Eppo de Drahfala, Roudolf de Fremichesberch; Adelbrecht de Houedorf; Megingoz et frater eius Hiltibolt; Marchuuart et Werinheri de Nuzbach, Perinhart de Gebinchouen, Marchwart de Niuenchirichen; Sigibot de Chounenzhella, Pabo de Geswenta, Hagano de Gezhusen, et alii quamplurimi.

Datum est Laterani in palatio, anno Dominice Incarnationis 1126, indictione III, XI Kal. Aprilis, Ottone cancellario sancte Romane sedis.





APPENDIX AD EPISTOLAS HONORII II PAPAE.




I. Papa Honorius domino Salzburgensi archiepiscopo de rebus quibusdam certis etiam definitis per legatum suum sedem apostolicam consulenti inquit:


Sunt scripta iam olim super his causis promulgata penes ipsum dominum archiepiscopum. Non illi est necesse de his querere, aut exspectare nouum ex nostri parte aliquod scriptum. Scriptis antiquis utatur, quia sedem Dei habens, nostrum habebit auxilium, in quibuscunque illi fauent antique traditiones Patrum  .



II. Idem Gerhous hanc narrat traditam ab eodem Honorio fidei definitionem.

Primus astitit mihi beate memorie Honorius, cum in eius curia fuisset magister Luitinfus inter  magistros Francie. Hic dum astruere conaretur, Christum, secundum quod homo est, hominis quidem  filium esse naturalem, sed Dei Patris Filium adoptiuum: et ego e contrario astruerem, non ad hominem assumptum pertinere adoptionem, quod Filius Dei esset, predictus papa Honorius astitit mihi concitatus ad hoc ipsum per quemdam libellum a quodam canonico Lateranensi, ualenter litterato, ipsi porrectum, et a me perlectum, in quo diligenter fuit inuestigatum, que differentia esset inter filios optatos, quos etiam proprios et naturales dici constat, et filios adoptatos filiis naturalibus minime cequandos. Tunc ergo refutato adoptionis uocabulo in Christo Dei et hominis proprio et naturali filio, ego in petra exaltatus, et in fide Petri firmatus, ab urbe redii cum letitia, certum tenens, uerum esse, quod Petrus de Filio hominis hominibus  errantibus ipse non errauerit, dicens: Tu es Christus Filius Dei uiui.



III. Decretum Honorii  .


Cure sit omnibus episcopis excommunicatorum omnino nomina tam uicinis episcopis, quam suis parochianis pariter indicare, eaque in celebri loco  posita pre foribus ecclesie cunctis uenientibus inculcare, quatenus in utraque diligentia excommunicatis utique ecclesiasticus aditus denegetur, et excusationis causa omnibus auferatur.





DIuERSORUM AD HONORIUM EPISTOLAE.





I. Matthei Albanensis episcopi apostolice sedis legati epistola ad Honorium.---Sexagesime quinte Honorii respondet, gestaque in concilio Remensi significat. 
[Dom BOUQUET, Recueil, Xu, 266.]


Reuerendissimo Patri et domino HONORIO, diuina disponente clementia sancte Romane Ecclesie summo et uniuersali pontifici, MATTHAEUS Albanensis Ecclesie minister, licet indignus, cum salute fidelium orationum instantiam.

Pro causa Luxouiensium, quos inuestiri secundum tenorem litterarum felicis memorie pape Paschalis nostre paruitati uestra preceperat paternitas,  causa tamen eorum diligenter inuestigata, atque salua Diuionensi iustitia si quam habent, utramque partem, Kalend. Augusti, Remis  conuocauimus; ibique quampluribus illius terre episcopis et abbatibus pro negotiis  que ibi emerserant congregatis, causam istam diligenter in communi fratrum audientia inuestigare secundum litterarum uestrarum tenorem cepimus; litterasque  quibus prefatus papa Paschalis eos inuestiri, ut aiebant, preceperat, diligentius inspeximus, ubi de hac inuestitura denominatim nichil continebatur. Econtrario Diuionenses dominorum nostrorum priuilegia, eiusdem scilicet pape Paschalis et bone recordationis pape Calixti  , in quibus he possessiones distincto firmabantur, in medio protulerunt, et quod  nunquam de illis quas exigebant possessionibus inuestiti essent, aliis scriptis et rationibus proponebant. His auditis, fratribus nostris Remensi  et Senonensi  archiepiscopis, Carnotensi , Parisiensi , Beluacensi , Suessionensi , Laudunensi , Nouiomensi , Catalaunensi , Trecensi  atque Meldensi  episcopis in partem ire precipimus. Qui communicato ad inuicem consilio, secundum illas quas premisimus rationes et multas alias, inuestituram Luxouiensibus adiudicauerunt, ita sane quod in eo statu Luxouienses remanerent quo erant  quando sanctitatis uestre litteras acceperunt. Et ut causam istam termino a uobis constituto in uestra terminetur per Dei gratiam presentia, ita eos remittimus ad uos. Illud autem uestre paternitatis prudentiam latere minime uolumus, quod omnes pene illius terre, exceptis Luxouiensibus, iustitiam Diuionenses habere testantur; quam, carissime Pater, ut manu teneatis attentius rogamus.





II. Adalberti Moguntini archiepiscopi et apostolice sedis legati.---Epistole quinquagesime quarte Honorii respondet. 
[Mansi, Concil., XXI, 350.],

H. sanctissimo et uniuersali pape, A. Dei gratia  sancte Moguntine Ecclesie humilis minister et aposolice sedis legatus, debitam, ut tanto apostolico, obedientiam, et deuotissimam, ut tanto Patri reuerentiam.

Acceptis sanctitatis uestre litteris super causa fratris illius, si tamen frater dici debet, qui sancte Wrtzeburgensis Ecclesie episcopatum usurpat, intelleximus totius cause ordinem longe aliter, quam seueritas habet summo apostolatui uestro innotuisse, quoniam multa solent per subreptionem fieri. Idem namque sanctitati uestre contra nos querelas deposuit, dicens se a nobis preiudicium sustinere, et contra iustitiam pregrauari. Nos uero in hac causa, Deo teste, et conscientia nostra, nichil egimus, quod canonicis regulis possit obuiare, nichil unde sanctitati uestre  suspecti esse debeamus, nichil unde aliquis, qui causam ipsam plenius tractauerit, possit reprehendere; sed quidquid in hac causa egimus, non zelo amaritudinis, sed zelo iustitie; non aliquo odio permoti, sed officii nostri intuitu; non contra sanctorum Patrum canones, sed secundum canones egimus. Scimus quidem, iuxta sanctorum Patrum regulas diuinitus inspiratas, episcopo episcopatum non adimi debere, antequam cause eius exitus appareat. Sed optime nouit sanctissimus apostolatus uester, hanc sanctorum Patrum sententiam de dubiis episcoporum causis, non de manifestis debere intelligi. Eius uero, quo de agitur, impudentissima causa, et  certum crimen nullum legitime defensionis, nullum iuste excusationis colorem recipit. Luce igitur clarius patet omnibus, quod nullis meritorum priuilegiis, nulla preeunte electione ad tanti sacerdotii gradum est assecutus; sed tyrannica uiolentia intrusus in ouile Domini, cum non per ostium intrauit, sed aliunde per ambitionem et simoniacam heresim tanquam fur et latro impudentissime irrupit; et quod sine magno dolore et cordis compunctione dicere non possumus, locum legitimi pastoris sibi usurpauit, quem sibi sancta Wrtzeburgensis ecclesia de filiis suis communi uoto et consensu cleri, et plebis, nobisque laudantibus, et consentientibus canonice intronizandum elegerat, utpote natalibus, et moribus nobilem, ecclesiastica disciplina adprime eruditum,  fide catholicum, natura prudentem, uita castum, sobrium, humilem, affabilem, litteratum, in lege Dei instructum, in sensibus Scripturarum cautum, et per omnia sacerdotali nomine et honore dignissimum.





III Cleri Rothomagensis.---De electione Hugonis in archiepiscopum Rothomagensem. 
[Spicileg. ed. de Labarre, III, 484.]

Domino et pape uniuersali HONORIO, Rothomagensis  Ecclesia, omnem in Christo obedientiam et subiectionem.

Elegimus electione communi filium uestrum Hugonem abbatem Radingensem nobis in pontificem: super hoc quesiuimus assensum domini nostri Henrici regis Anglorum, et obtinuimus; ab episcopo quidem Salesberiensi, sub cuius manu abbatis officio fungebatur, nobis eum reddi liberum et absolutum quesiuimus, et cum libertate suscepimus. Sed quia ipso reuelante percepimus, quod sine auctoritatis uestre assensu eum habere non poteramus, maxime cum et hoc in litteris uestris predicto regi Anglorum directis ita scriptum legimus: Ipsum itaque sub proprio iure atque dominio nostro tanquam specialem B. Petri et S. R. Ecclesie clericum retinemus: ea propter  donari eum nobis a sublimitate uestra requirimus: quem tanto cariorem habebimus, quanto a uestre celsitudinis sede nobis donatum esse letabimur. Quem humili supplicatione nobis ita donari a uestra gratia querimus, ut sub nullius unquam iure uel potestate, nisi sub uestra tantummodo pia protectione eum persistere gaudeamus, carissime Pater et Domine  .





EPISTOLAE HILDEBERTI CENOMANENSIS AD HONORIUM






ANNO DOMINI MCXXX
uIuIANUS PRAEMONSTRATENSIS





HARMONIA SIuE TRACTATUS DE LIBERO ARBITRIO ET GRATIA.






OBSERuATIO PRAEuIA.

Ignotus hactenus prodit uiuianus Premonstratensis, cum Harmonia sua seu Tractatu de libero arbitrio Ignotus, inquam, utpote cuius nullam mentionem facit Premonstratensis Ioannis Pagii Bibliotheca, nullam Casimirus Oudin, Premonstrati et ipse olim alumnus, qui ordinis sui auctores diligenter perquisitos accurate recensuit in Supplemento ad librum Bellarmini De scriptoribus ecclesiasticis; nullam denique alii bibliothecarum concinnatores. Fuit autem uiuianus, uti coniicere licet, unus ex primis S. Norberti discipulis, scripsitque non multo post iacta ordinis sui fundamenta; id saltem non obscure indicare uidentur hec eius uerba: »uiuianus pauperum Premonstrate Ecclesie minimus,« que nascentem religionem omnino sapiunt. Fundatum est autem deserto in loco Laudunensis diecesis, diuinitus antea premonstrato, primum S. Norberti cenobium anno Christi 1120, ac proinde uiuianum Harmoniam suam circa annum 1130 scripsisse existimamus, paulo postquam S. Bernardus eiusdem argumenti tractatum, cuius ille meminit, concinnauit, id quod Mabillonio teste contigit ante annum 1128. In hoc autem tractatu uiuianus Clareuallensis abbatis doctrinam secutus est, quam et »aliorum cathedram magisterii nominatorum fuisse asserit.« Ceterum hoc eius opusculum debemus humanitati clarissimi uiri domini Dauole bibliothece regii Nauarre collegii prefecti, qui codicem auctoris fere euo exaratum nobiscum communicauit.



PROLOGUS AD GERARDUM B. QUINTINI DECANUM.


 GERARDO ecclesie Beati Quintini decano et magistro, uIuIANUS pauperum Premonstrate Ecclesie minimus, future libertatis donatiuum feliciter exspectare.

Inter duos controuersiam de libertate arbitrii nouisti et nouimus; alterius quorum sententie uos consensum tribuisse forsitan recolitis et nos recolimus. Postea quemdam librum, quem domnus Bernardus Clareuallensis abbas de libero arbitrio et gratia composuit, inter manus habuimus, ubi predictam sententiam, quam et ab aliis antea uentilatam  audieramus, reperimus. Mittimus itaque uobis ipsam secundum uerba prememorati sapientis et quorumdam aliorum cathedra magisterii nominatorum in hoc tractatu comprehensam, quatenus inspiciatis eam et attendatis, non quia uos sapiens, audiens, sapientior inde sitis; per uos enim in huiusmodi satis sapitis; sed putamus quod sententia que in transitu ac semel audita discretioni uestre complacuit, attentius inspecta et decies repetita placebit.



HARMONIA.


 1. Omne bonum, ut scriptum inuenitur, pulchrius elucescit quando in commune deducitur. Hinc est quod Creator noster, qui extrinsecus nullo administrationis adminiculo indigebat, imo qui summum bonum, summa beatitudo, et sibi usquequaque sufficiens est et erat, utpote cuius potentia, sapientia, bonitas, quemadmodum ne crescere, sic nec minui potest uel poterat. Ille, inquam, Dominus tam potenter sapiens, et tam sapienter bonus, creaturam rationalem, uidelicet angelum et hominem condidit, quibus rationis et intelligentie lumen infudit. uoluit enim his illuminata oculis creatura creatorem suum inspiceret, inspectum cognosceret, cognitum diligeret, dilectum imitaretur quantum posset. Siquidem non hoc uoluit, ut pulchrius posset  elucescere. Hoc enim impossibile est quantum ad se, nec hoc fecit, quia inde posset ditior esse, cui nichil poterat deesse; sed ut pulchram, diuitem, ac beatam rem creatam faceret, cui se pulcherrimum ostenderet, cui diuitias ac beatitudinem sue diuinitatis demonstraret. In hac predicta creatura, in mundiali etiam fabrica, ut ipsi homini tota subseruiret preparata, consideratur et noscitur tanti artificis potentia, per ipsarum scilicet magnitudinem, sapientia per earum pulchritudinem, bonitas per earum utilitatem. Que omnia etsi in hoc uniuersaliter conueniant, quod a bono scilicet Deo bona creatura fieret, secundum quod Deus uidit cuncta que fecerat, et erant ualde bona: tamen quantum rationalis creatura ab irrationali uel insensibili  differat, non est nostrum docere uel dicere, cum omnis qui dote rationis utitur, si attendere uelit, hoc discernat. Hec enim secundum libertatem arbitrii penes quod omne consistit meritum, ad sui Creatoris imaginem creata, sola misera fieri potest  uel beata; misera, peccando, a Deo suo alienata; beata, penitendo, confitendo, satisfaciendo, suo principio reformata; secundum hoc quod dixi, diffinitio liberi arbitrii ipsi congruere uidetur, quod sic a quibusdam diffinitur: Liberum arbitrium est uoluntarius et liber consensus; uel sic: Liberum arbitrium est habilitas rationalis uoluntatis, qua bonum eligitur, gratia cooperante, et malum ipsa deserente; ut liberum ad uoluntatem, arbitrium referatur ad rationem. In his enim duobus consistit, uoluntate scilicet et ratione. Rationis est uidere quid sit eligendum uel non: uoluntatis est appetere. Et ideo ratio tanquam pedissequa uiam docet, illud quod uidet faciendum consulendo, suumque contrarium dehortando. uoluntas tanquam domina rationem  secum trahit, ad quodcunque declinata fuerit. Non enim trahitur uoluntas a ratione, sed solummodo monstrat ratio quid appetere debeat: ratio uero a uoluntate trahitur, et in his que ipsi rationi contraria sunt ducitur. Et cum ipsius sit naturaliter uoluntati in malo contradicere, hoc est non illud esse faciendum iudicare, et uinci tamen et consentire. Ipsa enim data est uoluntati ut instruat illam, non destruat: destrueret autem si necessitatem ei ullam imponeret, quominus libere pro arbitrio, siue in bonum siue in suum contrarium sese uerteret. Quod si horum quodlibet ratione repugnante fieret, scilicet ut quo uellet uoluntas seipsam uertere non posset, uoluntas ipsa iam non esset. Quippe ubi necessitas, iam non uoluntas, nec  libertas, et ideo nec meritum. Sola namque uoluntas que libera semper est, et nunquam cogi potest, apud Deum iudicatur, ac beatitudinem siue miseriam promeretur. Sensus uero, ut appetitus, nec beatum nec miserum faciunt; alioquin bruta animalia  beatitudinem uel miseriam essent participantia. Ingenium etiam et memoria, uel huiusmodi cetera, nec iustum constituunt, nec iniustum, et sic etiamsi tarditatem uel labilitatem habeant, non habent imputari.

2. Et ut conuenientius quod uolumus ostendamus, paulo altius repetendum estimamus. In rebus corporeis non id uita quod sensus, nec sensus quod appetitus, nec ille quod consensus. Est enim in quolibet corpore uita internus ac naturalis motus, uigens tantum intrinsecus: sensus uero uitalis in corpore motus, uigilans et extrinsecus; appetitus autem naturalis uis in animante mouendis auide sensibus attributa. uerum consensus nutus est uoluntatis spontaneus, uel etiam habitus animi liber  sui. Porro uoluntas est motus rationalis sensui presidens et appetitui, habens quocunque se uoluerit rationem semper comitem, et quodammodo, ut diximus, pedissequam, non quod semper ex ratione, sed quod nunquam absque ratione moueatur: ita ut multa faciat per ipsam contra ipsam. Hoc est per eius quasi ministerium contra eius consilium siue iudicium; unde est illud: Prudentiores filii seculi huius filiis lucis in generatione sua . Et iterum: Sapientes sunt ut faciant mala . Neque enim prudentia seu sapientia inesse creature potest uel in malo, nisi per rationem. Itaque nos habentes uitam cum arboribus, sensum et appetitum, et equam uitam cum uolucribus, id quod dicitur  uoluntas ab utroque discernit. Cuius uoluntatis consensus utique uoluntarius, non necessarius, dum aut iustos probat aut iniustos, etiam merito facit beatos uel miseros. Is ergo talis consensus ob uoluntatis inamissibilem libertatem, et rationis quod secum semper et ubique portat indeclinabile iudicium, non incongruum dicitur liberum arbitrium. Ipse liber sui propter uoluntatem, ipse iudex sui propter rationem. Ideoque quia nulla ui, nulla necessitate cogitur, merito, ut diximus, apud Deum iudicatur, ac bonum uel malum promeretur. Ceterum quod sui liberum non esse agnoscitur, quo pacto ei bonum uel malum imputatur. Excusat namque utrumque necessitas, que ubi fuerit, nulla est libertas. Sic nec meritum, ac per hoc nec iudicium.  Sed in talibus locis semper excipiatur originale peccatum, quod aliam constat habere rationem.

3. Libertas est triplex. Libertas a necessitate.--- Postquam que premittenda erant, quedam premisimus, aliquid de triplici libertate uideamus. Inde quorumdam ponemus sententias, aliquantulum quibusdam diuersas. Diuersa quidem dicunt, sed tamen quasi quamdam harmoniam efficiunt. Cum enim dicatur harmonia diuersorum sonorum in unum, redacta concordia, ipsam quasi efficere uidentur, qui, etsi diuersa sentiant uel proferant, tamen a tramite ueritatis recedere nequaquam inueniuntur. Libertas igitur alia a necessitate, alia a peccato, alia a miseria. Libertas a necessitate eque et indifferenter Deo uniuerseque tam bone quam male  congruit rationali creature, nec peccato nec miseria amittitur uel minuitur, nec maior est in iusto quam in peccatore, nec in angelo quam in homine. Quomodo itaque ad bonum conuersus per gratiam humane uoluntatis consensus eo libere bonum et in bono liberum hominem facit, quo uoluntarius efficitur, non inuitus pertrahitur: sic sponte deuolutus in malum, in malum nichilominus tam liberum quam spontaneum constituit, sua utique uoluntate ductum, non aliunde coactum ut malus sit. Et sicut celestis angelus aut etiam ipse Deus permanet libere bonus, nec aliqua necessitate extrinseca; sic profecto diabolus eque libere in malum corruit et persistit suo utique uoluntario nutu, non alieno impulsu. Et est quidem sciendum quod non ideo dictum sit liberum  arbitrium quod equa inter bonum et malum potestate uel facilitate discurrat aut uersetur, cum cadere per se potuerit, et adhuc possit, non autem resurgere nisi per Domini Spiritum. Alioquin nec angelus, nec angeli sancti, cum ita sint boni, ut non possint esse et mali; nec preuaricatores angeli, cum ita sint mali, ut non ualeant esse boni, liberi arbitrii esse dicerentur. Sed et nos post resurrectionem illud amissuri sumus, quando utique inseparabiliter alii bonis, alii malis admisti fuerimus. Ceterum nec Deus libero caret arbitrio, nec diabolus, quoniam quod non potest ille esse malus, non infirma facit necessitas; sed firma in bono uoluntas et uoluntaria firmitas: quodque is non ualet in bonum respirare, non aliena facit uiolenta oppressio, sed  sua ipsius in malo obstinata uoluntas et uoluntaria obstinatio. Igitur potius ex eo liberum dicitur arbitrium, quod siue in bono siue in malo eque liberam faciat uoluntatem, cum nec bonus quispiam, nec item malus dici debeat aut esse ualeat, nisi uolens. Tali etiam ratione non incongrue dicetur ad bonum se et ad malum habere equaliter, quod utrobique uidelicet par sit ei non in electione facilitas, sed in uoluntate libertas. Hac sane dignitatis diuine prerogatiua rationalem creaturam singulariter conditor insigniuit, quod quemadmodum ipse sui iuris erat, sueque ipsius uoluntatis, non necessitatis, quod bonus erat. Ita quoque et sui illa quodammodo. iuris existeret, quatenus nonnisi sua uoluntate aut  mala fieret, aut iuste damnaretur; aut bona maneret et merito saluaretur; non quod ei sufficere posset uoluntas ad salutem, sed quod eam nullatenus sine sua uoluntate consequeretur. Nemo quippe inuitus saluabitur, nam quod legitur in Euangelio: Compelle intrare , item in alio loco: Nemo uenit ad me, nisi Pater meus traxerit eum , nichil impedit; quia profecto quantoscunque compellere et trahere uidebatur ad salutem benignus Pater, qui omnes uult saluos fieri, nullum probat salute dignum, quem ante non probauerit uoluntarium. Hoc quippe intendit, cum terret ac percutit, ut faciat uoluntarios, non ut saluet inuitos, quatenus dum malam in bonam mutat uoluntatem, transferat non auferat libertatem, cum uoluntas cui  semper indiuidua comes est libertas, mutari non possit, nisi in aliam uoluntatem. Ipsam uero uoluntatem ita ubique sequitur liberum arbitrium, ut, nisi illa penitus esse desinat, ipso non careat. uoluntas uero sicut in bono ita et in malo eque perdurat: eque profecto liberum arbitrium tam in malo quam in bono integrum perseuerat. Et quomodo uoluntas etiam posita in miseria non desinit esse uoluntas; sed dicitur et est misera uoluntas, sicut et beata uoluntas: ita nec liberum arbitrium destruere, siue quantum in se est aliquatenus imminuere poterit quecunque aduersitas uel necessitas. Manet ergo uoluntas libertatis, ubi etiam sit captiuitas mentis, tam plena quidem in malis quam in bonis; sed in bonis ordinatior: tam integra quoque pro suo modo  in creatura quam in suo creatore, sed in illo potentior quod de Deo, quod ipse liberum habeat arbitrium, Ambrosius ostendit sic scribens ad Gratianum: Spiritus ubi uult spirat . Apostolus quoque dicit, quia omnia operatur unus atque idem Spiritus, diuidens singulis prout uult . Prout uult, inquit, id est pro libere uoluntatis arbitrio, non pro necessitatis obsequio; nec est aliud liberum arbitrium in Deo, nisi uoluntas diuina, que non necessitate, sed sola bonitate omnia facit. Eius enim natura bonitas est. Ad hoc autem quod diximus angelos non posse peccare, solent quidam opponere hoc quod dicit Hieronymus: »Solus Deus est in quem peccatum cadere non potest, cetera, cum sint liberi arbitrii, in utramque  partem suam possunt flectere uoluntatem.« Sed qualiter hoc intelligendum sit ex his uerbis Isidori coniicere possumus: »Angeli mutabiles natura, immutabiles gratia.« Unde concedendum est, boni angeli possunt peccare ex natura sua, id est eorum natura ad hoc non repugnat; nec tamen concedendum est, boni angeli possunt peccare, sed potius non possunt peccare, id est gratia per quam sunt confirmati ad hoc repugnat.

4. Libertas a peccato.---Sequitur de libertate a peccato. Est libertas a peccato, de qua dicit Apostolus: Ubi spiritus, ibi libertas . Et alibi: Cum serui essetis peccati, liberi fuistis iustitie. Nunc uero liberati a peccato, serui autem facti Deo  , etc. Et hoc est quod sonat Augustinus: »Homo mali utens libero arbitrio, se perdidit et ipsum, non est amissa libertas a necessitate; sed libertas a peccato. Qui enim facit peccatum seruus est peccati . Hec libertas a peccato eorum tantum qui dono gratie reformantur, non quod penitus sine peccato sint, sed quia non dominatur in eis peccatum, et hec proprie appellatur libertas. In malo faciendo, ut quibusdam placet, non proprie liberum dicitur arbitrium, cum ratio ibi a uoluntate discordet. uoluntas namque appetit quod ratio contradicit. Hinc non est pretermittendum, quod ante peccatum, ad bonum nichil impediebat, ad eius contrarium nichil cercebat; sine difficultatis obice uoluntas bonum appetebat. Post peccatum  uero antequam liberum arbitrium sit restitutum, premi potest a concupiscentia et uinci: post restitutionem ante confirmationem que in futuro erit, premi potest, sed non uinci; post confirmationem nec poterit uinci, nec premi. Est qui dicat quod nemo in hoc seculo sibi libertatem a peccato possit uindicare; sed uerum dicit, si leuia aut uenialia non excipit: Si enim dicimus quia peccatum non habemus, nos ipsos seducimus . Sed qui illam posse uindicare asserit, libertatem a criminibus intendit.«

5. Libertas a miseria.---Sequitur de libertate a miseria, de qua dicit Apostolus: Et ipsa creatura liberabitur a seruitute corruptionis in libertatem glorie filiorum Dei . De hac, ut quidam  asserunt, [nemo] liberabitur; sed, ut aiunt, semper pena peccati nos in hac uita comitatur. Sed est qui dicat, sanctos homines, qui iam primitias spiritus acceperunt, qui cum Maria optimam partem elegerunt, quandoque per excessum contemplationis raptos in spiritu, quantulumcunque de felicitatis superne dulcedine, licet raro et raptim, degustare, et tunc a miseria liberos esse. Qui enim iam tenent partem que auferenda non est, experiuntur utique quod futurum est. Sed quod futurum est felicitas est. Porro felicitas et miseria eodem tempore simul esse non possunt. Quoties igitur per spiritum illam participant, toties istam nec sentiunt nec degustant. Sed ut mihi uidetur, tantummodo in hoc expertis credendum est. Sed quidquid sit de aliis, Filius, qui  non a necessitate, sed a peccato et pena peccati, liberum liberare uenit arbitrium, de quo dictum est Iudeis: Si filius uos liberauerit, uere liberi eritis , utramque habuit, libertatem uidelicet a peccato et a miseria. Illam potentia et actu, quia peccatum non fecit, nec inuentus est dolus in ore eius ; istam non actu, sed potentia, quia nemo tollebat animam eius ab eo, sed ipse ponebat eam. Denique teste propheta: Oblatus est, quia ipse uoluit , sicut cum natus ex muliere factus sub lege, uidelicet miserie, ut eos qui sub eadem lege erant redimeret, et solus liber inter miseros et peccatores, utrumque iugum a fraternis ceruicibus excuteret. Libertatem, a necessitate  ipse etiam ex humana habuit natura, reliquas ex diuina potentia. Primam autem nobis contulit in conditione nature, in secunda restauramur a gratia, ultima reseruatur nobis in patria. Dicatur igitur prima libertas nature, secunda gratie, tertia uite uel glorie. Primo quippe in liberam uoluntatem, ac uoluntariam libertatem conditi sumus nobilis creatura. Secundo, reformamur in innocentia noua in Christo creatura. Tertio, sublimamur in gloria perfecta in spiritu creatura. Prima ergo libertas habet multum honoris, secunda plurimum et uirtutis, nouissima cumulum iucunditatis. Ex prima quippe prestamus ceteris animantibus, in secunda carnem, per tertiam mortem subiicimus, uel certe sicut in prima subiecit sub pedibus nostris oues et  boues et pecora campi, ita quoque per secundam spirituales bestias huius eris, de quibus dicitur: Ne tradas bestiis animas confitentes tibi , prosternit equa ac conterit sub pedibus nostris. In ultima tandem plenius nos ipsos nobis submissurus per uictoriam corruptionis et mortis, quando scilicet nouissima mors destruetur, et nos transibimus, ut dictum est, in libertatem glorie filiorum Dei: Qua libertate Christus nos liberabit, cum nos tradet regnum Deo et Patri .

6. Sancti post mortem liberi a peccato et miseria. Homo in hoc seculo non est liber a peccato et miseria. ---Est etiam indubitanter sciendum libertatem a peccato et miseria perfectam perfectis inesse animabus carne solutis, cum Deo pariter et Christo  atque angelis supercelestibus, nam sanctis animabus, etsi nondum corpore receperunt, deest quidem de gloria, sed nichil prorsus inest de miseria. Ab hac autem libertate, scilicet a peccato, uel ab illa que a miseria dicitur, liberum arbitrium nequaquam nominatur, sed ab ea prorsus que libertas a necessitate nuncupatur, eo scilicet quod uoluntarium necessario contrarium esse econuerso uideatur. Nam ex illa que dicitur a peccato congruentius forsitan liberum consilium; et item ex illa que dicta est a miseria, liberum potius complacitum posset dici, quam liberum arbitrium. Arbitrium quippe iudicium. Sicut uero iudicii est discernere quid liceat, sic profecto consilii est probare quid expediat uel non expediat. Sic complaciti quoque experiri quid libeat  uel non libeat. In hac uita sola plena et integra tam post peccatum quam ante peccatum manet in hominibus libertas arbitrii. Nam libertas consilii ex parte tantum, et in paucis spiritualibus, qui carnem suam crucifixerunt cum uitiis et concupiscentiis, quatenus iam non regnet peccatum in eorum mortali corpore. Porro ut non regnet, libertas facit consilii, ut tamen non desit ex integro, captiuitas est liberi arbitrii. Cum autem uenerit quod perfectum est, tunc euacuabitur quod ex parte est, hoc est cum plena fuerit libertas consilii, nulla iam erit captiuitas arbitrii. Et hoc est quod quotidie petimus in oratione, cum dicimus: Adueniat regnum tuum. Regnum hoc necdum ex toto peruenit in nos, quotidie  tamen paulatim aduentat, sensimque magis ac magis dilatat terminos suos, in his duntaxat, quorum per Dei adiutorium interior homo renouatur de die in diem. Soli uero, ut iam dictum est, contemplatiui, quando in excessu mentis penna contemplationis subleuantur, utcunque libertate complaciti fruuntur et hoc ex parte satis modica, uiceque rarissima.

7. Omnem libertatem habuit primus homo in paradiso, sed in gradu inferiori.---Deinceps uidendum est qualiter uel qautenus primus bomo in paradiso totas tres illas quas diximus libertates, id est arbitrii, consilii, complaciti, uel aliis nominibus a necessitate, a peccato, a miseria habuerit. Arbitrii utique libertatem tam post peccatum quam ante peccatum  semper tenuit inconcussam. Reliquas autem duas, si plenarie habuisset, nunquam a paradiso exsul esset. Habet siquidem unaqueque illarum duos gradus, superiorem et inferiorem. Superior libertas consilii est non posse peccare; inferior posse non peccare. Item superior potestas complaciti non posse turbari, inferior posse non turbari. Itaque inferiorem utriusque libertatis gradum, simul cum plena libertate arbitrii homo in sui conditione accepit, et de utroque corruit cum peccauit. Corruit autem de posse non peccare in non posse non peccare, ammissa ex toto consilii libertate. Itemque de posse non turbari in non posse non turbari, amissa ex toto complaciti libertate. Sola remansit ad penam libertas arbitrii, per quam utique ceteras amisit.  Ipsam tantum amittere non potuit. Per propriam quippe uoluntatem seruus factus peccati, merito perdidit libertatem consilii. Porro per peccatum factus debitor mortis, quomodo iam retinere ualuit libertatem complaciti? De tribus ergo libertatibus quas accepit, abutendo illa que dicitur arbitrii, reliquis sese priuauit. In eo autem eo abusus est quod illam, cum accepisset ad gloriam, conuertit sibi in contumeliam, iuxta testimonium Scripture dicentis: Homo cum in honore esset , etc. Soli inter animantia datum est homini posse peccare ob prerogatiuam liberi arbitrii; datum autem, non ut inde peccaret, sed ut gloriosior appareret, si non peccaret cum peccare posset. Quid namque gloriosius ei esse poterat, quam si de ipso diceretur quod  Scriptura perhibet, dicens: Quis est hic et laudabimus eum?  Unde ita laudabilis: Fecit enim mirabilia in uita sua . Que? Quia potuit transgredi, et non est transgressus , malum facere et non fecit. Hunc ergo honorem quandiu absque peccato fuit, seruauit; cum peccauit, amisit. Peccauit autem, quia liberum ei fuit, nec aliunde profecto liberum, nisi ex libertate arbitrii, de qua utique inerat ei possibilitas peccandi. Nec fuit tamen culpa dantis, sed abutentis, qui ipsam uidelicet facultatem conuertit in usum peccandi, quam acceperat ad gloriam non peccandi. Nam, etsi peccauit ex posse quod accepit, non tamen quia potuit, sed quia uoluit. Nec enim preuaricante diabolo et angelis  eius, etiam alii preuaricati sunt, non quia non potuerunt, sed quia noluerunt. Peccantis ergo lapsus, non dono est ascribendus potestatis, sed uitio uoluntatis. Lapsus tamen ex uoluntate, non iam tamen ex uoluntate liberum habet resurgere, qui etiam ante casum nullo suo conatu sine superapposita gratia in melius poterat proficere. Nempe datum fuit uoluntati posse stare ne caderet, non tamen resurgere si caderet. Non enim tam facile quis ualet exire de fouea quam facile in eam labi. Cecidit sola uoluntate homo in foueam peccati, sed non ex uoluntate sufficit et posse resurgere, cum iam, etiamsi uelit, non possit non peccare. Quid ergo? Periit liberum arbitrium, quoniam non potest non peccare? Nequaquam. Sed liberum consilium perdidit,  per quod prius habuit non posse peccare, quomodo et quod non ualet utique non turbari, inde misero accidit quod complaciti quoque libertatem amiserit, per quam habuit et antea posse non turbari. Manet ergo et post peccatum liberum arbitrium, et si miserum, tamen integrum, et quod se per se homo non sufficit excutere a peccato, siue miseria, non liberi arbitrii signat destructionem, sed duarum reliquarum libertatum priuationem. Neque enim ad liberum arbitrium, quantum in se est, pertinet, aut unquam pertinuit posse uel sapere, sed tantum uelle, nec potentem facit creaturam, nec sapientem, sed tantum uolentem. Unde apostolus: Ut non quecunque, ait, faciatis . uelle, ut dixi, inest nobis ex libero arbitrio non dico uelle bonum aut uelle malum,  sed uelle tantum; uelle enim bonum profectus est, uelle malum defectus, uelle uero simpliciter ipsum est quod uel proficit, uel quod deficit. Porro ipsum ut esset, creans gratia fecit ut proficiat, saluans gratia facit ut deficiat, ipsum se deiicit. Ipsum liberum arbitrium nos facit uolentes, gratia beniuolos. Ex ipso nobis est uelle, ex ipsa bonum uelle. Simplices nempe affectiones insunt nobis tanquam ex nobis, ut uelle, timere; additamenta ex gratia, ut uelle bonum timere et amare Deum, Nec aliud profecto est, nisi quod gratia ordinat quas donauit creatio, ut nichil aliud sint uirtutes, nisi ordinate affectiones. Affectio autem alia ordinata, alia inordinata; inordinata, ut uoluntas; unde dictum est: Nescitis quid petatis . Ordinatam  docebat qui dicebat: Potestis bibere calicem quem ego bibiturus sum?  Hoc tunc quidem uerbo, sed postmodum etiam exemplo, dicens ad Patrem: Non quod ego uolo, sed quod tu uis . Similiter timor inordinatus fuit, quando ibi quidam trepidauerunt, ubi non fuit timor. Timorem ordinatum docebat qui dicebat: Timete eum qui potest animam et corpus mittere in gehennam . Amor inordinatus; unde dictum est: Dilexerunt homines magis tenebras quam lucem . Ordinatus, quem sponsa postulat in Canticis dicens: Ordinate in me caritatem . Ubi simile inuenitur, simile dicatur. Tam alias quam predictas affectiones accepimus in conditione nature, ut essemus aliqua creatura.  Earum uero ordinationem in uisitatione gratie, ut simus Dei creatura. Inde est quod libera uoluntas nos faciat nostros, mala diaboli, bona Dei, Quamobrem sentiens Apostolus quid ex natura esset, quid ex gratia exspectaret, aiebat: uelle adiacet mihi, perficere non inuenio . Sciebat profecto uelle sibi inesse ex libero arbitrio; sed ut ipsum uelle perfectum haberet, gratiam sibi necessariam esse. Ad hoc autem duplici gratie munere indigemus, uidelicet uero sapere quod est uoluntatis ad bonum conuersio; et etiam pleno posse, quod est eiusdem in bono confirmatio. Porro perfecta conuersio est ad bonum, ut nichil libeat nisi quod deceat uel liceat. Perfecta in bono confirmatio, ut  nichil desit iam quod libeat. Tunc demum perfecta erit uoluntas, cum plene fuerit bona et bene plena, quod in futura uita exspectamus, ubi erit uerum sapere, quantum ad iustitiam, uerum posse quantum ad gloriam. uerum et plenum addita sunt: alterum ad distinctionem sapientie carnis, que mors est, itemque sapientie mundi, que stultitia est apud Deum; alterum ad differentiam illorum de quibus dicitur: Potentes potenter cruciabuntur . Et quoniam, ut dictum est, homo et libertate arbitrii uerum sapere uel plenum posse habere non potest; igitur habet necessarium Dei uirtutem et Dei sapientiam Christum, qui ex eo quod sapientia est, uerum ei sapere infundat in restauratione liberi consilii; et ex eo quod uirtus est, plenum posse restituat  in reparatione liberi complaciti, quatenus ex altero perfecte bonus peccatum iam nesciat; ex altero plene beatus aduersi nichil sentiat; sed hoc in futuro exspectamus, quando utraque nunc amissa libertas libero arbitrio plenarie restaurabitur: non quomodo iusto cuiuis in hoc seculo quantumque perfecto, non quomodo uel ipsis primis hominibus datum fuit eas habere in paradiso, sed sicut eam nunc angeli possident in celo.

8. In tribus libertatibus continetur creatoris imago et similitudo.---Puto in his tribus libertatibus, scilicet arbitrii, consilii, complaciti, ipsam ad quam conditi sumus conditoris imaginem atque similitudinem contineri; et imaginem quidem in libertate arbitrii; in reliquis autem duabus bipertitam quamdam consignari  similitudinem. Hinc est fortassis quod solum liberum arbitrium sui omnino defectum seu diminutionem non patitur, quod in ipso potissimum eterne et incommutabilis diuinitatis substantiua quedam imago impressa uideatur. Nam, etsi habuerit initium, nescit tamen occasum, nec de iustitia uel gratia capit augmentum, nec de peccato siue miseria detrimentum. Quid eternitati similius? Porro in duabus aliis libertatibus, quoniam non solum ex parte minui, sed etiam ex toto amitti possunt, accidentalis quedam magis similitudo sapientie atque diuine potentie imagini superducta cognoscitur. Dènique et amisimus illas per culpam, et per gratiam recuperauerimus, et quotidie alii quidem plus, alii minus, aut in ipsis proficimus, aut ab  ipsis deficimus. Possent etiam sic amitti, ut iam non ualeant recuperari. Possunt et ita possideri, ut nec amitti ualeant aliquo modo uel minui. Huius bipertite similitudinis sapientie et potentie Dei, non quidem in gradu summo, sed qui ipsi tamen esset proximior, homo in paradiso conditus est. Quid enim uicinius ad non posse peccare uel turbari, in quo utique iam sanctos angelos stare et Deum semper esse dubium non est, quam posse et non peccare et non turbari, in quo homo profecto creatus est? A quo illo per peccatum, imo nobis in illo et cum illo corruentibus, rursus per gratiam non quidem ipsum, sed pro ipso quemdam inferiorem gradum recepimus. Neque enim hic possumus penitus esse sine peccato  seu miseria; possumus tamen gratia iuuante nec peccato superari nec miseria. Diuine igitur similitudinis summum gradum summi angeli tenent, nos infimum, Adam tenuit medium, porro demones nullum. Supernis nempe spiritibus datum est sine peccato et miseria perdurare; Ade autem absque his quidem esse, sed non etiam permanere: nobis uero nec esse quidem absque his, sed tantum ipsis non cedere. Ceterum diabolus et membra eius, sicut nunquam uolunt reluctari peccato, sic nunquam possunt declinare penam peccati. Cum igitur iste due libertates, consilii scilicet atque complaciti, per quas rationali creature uera sapientia et potentia ministratur, ita Deo, prout uult, dispensante, quibusque pro causis, locis et temporibus uarientur,  quatenus in terris modice, in celestibus plenarie, mediocriter in paradiso, apud inferos nullatenus habeantur. Libertas uero arbitrii de ipso quoque quo condita est statu aliquatenus non mutetur, sed aliqualiter semper, quantum in se est, a celis, terris, inferis possidetur; merito due ille similitudini, hec imagini deputatur. Et quidem apud inferos quod utraque libertas perierit, ille scilicet que ad similitudinem pertinere dicuntur, Scripturarum testatur auctoritas. Nam uerum illic sapere, quod utique de consilii libertate concipitur, omnino non esse locus ille manifestat, ubi legitur: Quodcunque potest manus tua operare, quia nec opus, nec ratio, nec sapientia est apud inferos, quo tu properas . Et alibi: In maliuolam animam non introibit snpientia  . Porro de potentia, que per libertatem complaciti datur, Euangelium sic loquitur: Ligate illi pedes et manus, et proiicite illum in tenebras exteriores . Quid nempe manuum pedumque ligatio est, nisi omnimoda potestatis ablatio? Sed neque in hoc seculo inueniri etiam posset similitudo, sed adhuc hic feda et deformis iacuisset imago, si non euangelica illa mulier lucernam accenderet, id est sapientia Dei in carne appareret, euerreret domum, uidelicet uitiorum; drachmam suam requireret quam perdiderat , hoc est imaginem suam, que natiuo spoliata decore, sub pelle peccati sordens, tanquam in puluere latitabat, inuentam tergeret, et tolleret de regione dissimilitudinis,  pristinamque in speciem renouatam, similem faceret illam in gloriam sanctorum, imo sibi ipsi quandoque redderet per omnia conformem, cum illud Scripture compleretur: Scimus quia, cum apparuerit, similes ei erimus, quoniam uidebimus eum sicuti est . Et reuera cui potius id operis congruebat quam Dei Filio, qui cum sit splendor et figura substantie Patris, portans uerbo uniuersa, ex utroque facile munitus apparuit, et unde reformaret deformem, et unde debilem confortaret, dum et de splendore figure fugans tenebras peccatorum, redderet sapientem, et ex uirtute uerbi contra tyrannidem demonum potentem efficeret? uenit ergo ipsa forma, cui reformandum erat liberum arbitrium, quia ut pristinam reciperet formam, ex  illa erat reformandum ex qua erat formatum. Forma autem sapientia est, conformatio ut faciat imago in corpore, quod forma facit in orbe. Porro illa attingit a fine usque in finem fortiter, et disponit omnia suauiter . Attingit a fine usque ad finem, hoc est a maximo angelo usque ad minimum uermiculum, a maxima creatura usque ad minimam, uel a summo celo usque ad inferiores partes terre. Attingit autem fortiter, non quidem discursione uel locali diffusione, sed substantiali quadam et ubique presenti fortitudine, qua utique uniuersa potentissime mouet et ordinat et ministrat. Et hoc suauiter, id est nulla difficultate, sed placida uoluntate; uel attingat a fine usque in finem, hoc est ab ortu creature usque ad finem destinatum a Creatore, siue in  quem urget natura, siue quem accelerat causa, siue quem concedit gratia. Sic ergo et liberum arbitrium suo conetur preesse corpori, ut preest sapientia orbi, et hoc fortiter faciat uitiis resistendo, et suauiter in conscientia quiescendo, hoc est non ex tristitia aut ex necessitate, quod est initium, non plenitudo sapientie; sed prompta et alacri uoluntate, quod sacrificium facit acceptum, quoniam hilarem datorem diligit Deus .

9. Est etiam sciendum quod inter diuinum Spiritum et carnis appetitum tenet quemdam medium locum, id quod dicitur in homine liberum arbitrium, id est humana uoluntas, et tanquam in deuexo montis latere admodum ardui, inter utrumque pendens; ita in appetitu infirmatur per carnem, ut nisi sedulo  Spiritus adiuuet eius infirmitatem per gratiam, non solum non ualeat iustitie, que est iuxta Prophetam, sicut montes Dei , ascendendo de uirtute in uirtutem, apprehendere culmen; sed etiam de uitio in uitium, sui ipsius pondere deuoluta, semper ruat in preceps, non solum lege peccati originaliter membris insita, uerum etiam consuetudine terrene inhabitationis usualiter affectationibus inolita. Hoc loco potest opponi de uerbis Apostoli dicentis: uideo aliam legem repugnantem in membris meis legi mentis, et captiuum me ducentem in lege peccati, que est in membris meis . Hec putari possunt cogere uoluntatem, et preripere libertatem. At uero quantiscunque quis intus forisue  tentationibus urgeatur, libera semper, quantum ad arbitrium spectat, uoluntas erit, quippe nichilominus de suo consensu iudicabit; quantum autem pertinet ad consilium, siue complacitum, carnis interim concupiscentia uiteque miseria reluctante, minus quidem se liberam sentit, sed prorsus non malam, dummodo non consentit. Simile est quod solent quidam homines conqueri et dicere: uolo habere bonam uoluntatem, sed non possum. Sed hoc nequaquam prescribit libertati arbitrii, ut quasi uim uel necessitatem uoluntas in hac parte patiatur, sed plane illa libertate, que dicitur a peccato, se carere testatur. Nam qui uult habere bonam uoluntatem, probat se habere uoluntatem. Non enim uult habere bonam, nisi per uoluntatem; quod si uoluntatem et  libertatem, sed libertatem non a peccato, sed a necessitate: nempe, ut non ualeat cum uelit habere bonam, sentit quidem deesse libertatem sibi, sed profecto libertatem a peccato; quo utique dolet premi non perimi uoluntatem, quanquam iam procul dubio utcunque bonam habet, ubi habere uult. Bonum quippe est quod uult, nec posset bonum uelle, nisi bona uoluntate, sicut nec uelle malum, nisi mala uoluntate. Cum bonum uolumus, bona est uoluntas; cum malum uolumus, mala est uoluntas: utrobique uoluntas, utrobique libertas. Cedit namque uoluntati necessitas. Cum autem non ualemus quod uolumus, sentimus quidem ipsam quodammodo libertatem a peccato esse captiuam uel miseram, non tamen amissam. Si opponatur de peccato, quod  uisus sit Petrus liberum amisisse arbitrium, quando pro timore negauit, iam tunc procul dubio talis erat, quando ab illo quem latere nichil poterat, audiuit: Priusquam gallus cantet, ter me negabis . Illa utique uoluntatis infirmitas per incussum timorem nota, non orta, notum fecit qualiter se, qualiter Christum amauerit; notum autem non Christo, sed Petro. Nam Christus sciebat et ante quid esset in homine. Peccauit non odiendo aut spernendo Christum; sed seipsum amando. uoluntas siquidem que cogi non potest, nisi a seipsa; nec mutari, ut longe ante dictum est, in aliam uoluntatem, ipsa sese cegit. Quod si sese ipsa cegit, compulsa et compellens, ubi amittere, ibi et recipere uisa est libertatem. uim quippe, quam ipsa sibi intulit,  a se pertulit. Porro quod a se uoluntas pertulit, ex uoluntate fuit: quod ex uoluntate fuit, iam non ex necessitate, sed uoluntarium fuit, si autem uoluntarium, et liberum. Quem sua denique ad negandum uoluntas compulit, compulsus est quia uoluit; imo non compulsus est, sed consensit; et non aliene potentie, sed uoluntati proprie, illi utique qua mortem omnimodis euadere uoluit. Negauit quidem dolens, non tamen nisi uolens. De illis in quibus erat sana uoluntas, scriptum est: Occidi possunt, flecti autem nequeunt.

10. Liberum arbitrium quid agat in homine.--- Diximus quod liberum arbitrium, nulla necessitate uel aduersitate sua libertate priuetur. Sed tamen licet ita stabile permaneat, sciendum est quod ipsum  tantummodo salutem hominis operetur, imo Dei gratia in ipso siue per ipsum. Hic forsitan queret aliquis, quid in homine agat liberum arbitrium. Breuiter respondemus: Saluatur. Tolle liberum arbitrium, non erit quod saluetur; tolle gratiam, non erit unde saluetur. Opus sine duobus effici non potest; uno, a quo fit; altero, cui uel in quo fit. Deus auctor salutis est, liberum arbitrium tantum capax, nec dare illam nisi Deus, nec capere potest nisi liberum arbitrium. Quod ergo a solo Deo et soli datur libero arbitrio, tam absque consensu non potest esse accipientis quam absque gratia dantis, et ita gratie operanti salutem cooperari dicitur liberum arbitrium,  dum consentit, hoc est dum saluatur. Consentire enim saluari est.

11. Quid gratia. Deus operatur salutem per creaturas tribus modis.---Et est considerandum quod gratia liberum excitat arbitrium, cum seminat cogitatum; sanat, cum mutat affectum; roborat, cum perducit ad actum; seruat, ne sentiat defectum. Sic autem ista cum libero arbitrio operatur, ut tamen illud in primo preueniat, in ceteris comitetur; ad hoc utique preueniens, ut iam sibi deinceps cooperetur; ita tamen quod a sola gratia ceptum est, pariter ab utroque perficiatur, ut mistim, non sigillatim; simul, non uicissim per singulos profectus operentur; non partim gratia, partim liberum arbitrium; sed totum singula opere indiuiduo peragunt.  Totum quidem hoc, et totum illa; sed ut totum in illo, sic totum ex illa. Itaque faciendum [f., fatendum] est, quod non liberi arbitrii, sed Domini est salus. Ipse tamen ad condenda merita nostra, sibi dignatur adhibere creaturarum ministeria, non quibus egeat, sed per que uel de quibus proficiat. Operatur ergo illorum salutem, quorum nomina scripta sunt in libro uite: aliquando per creaturam sine ipsa, aliquando per creaturam contra ipsam, aliquando per creaturam cum ipsa. Multa profecto fiunt hominibus salubria per insensibilem creaturam, et item per irrationalem, que idcirco dicuntur fieri sine ipsa, quod non queat intellectu carens esse inde conscia. Multa quoque saluti utilia facit Deus per malos siue homines siue angelos; sed quoniam  inuitos, ideo contra ipsos. Nam, dum nocere cupientes iuuant, quantum aliis ualet utilis actio, tantum ipsis nocet peruersa intentio. Porro per quos et cum quibus operatur Deus, boni sunt angeli uel homines, qui quod Deus uult, et agunt pariter et uolunt; qui enim bono quod opere complent, uoluntate consentiunt, opus omnino quod per eos Deus explicat, ipsis communicat. Creatura per quam et sine qua fit aliquid, quid mereri potest? Quid autem illa per quam et contra quam fit, nisi iram? Quid autem illa per quam et cum qua fit, nisi gratiam? In prima itaque nulla, in sequenti mala, in ultima bona conquiruntur merita. Sed fatendum est hec in illis fieri, quos gratia preuenit. Deus enim hec tria operatur in nobis, bonum cogitare, uelle, perficere.  Primum profecto sine nobis, secundum nobiscum, tertium per nos facit. Cauendum autem est, cum hec intra nos aut nobiscum actitari sentimus, ne nobis, sed soli Dei gratie attribuamus. Quid aliud nostra sonant uerba, nisi quod Apostolus ait: Neque uolentis, neque currentis, sed miserentis est Dei?  Quod sane non ideo dicit, quasi quis uelle aut currere possit in uanum; sed quod is qui uult aut currit, non in se, sed in eo a quo accepit et uelle et currere, debeat gloriari: Quia, o tu homo, quid habes quod non accepisti?  Crearis, sanaris, saluaris. Quid horum tibi ex te, o homo? quid horum non impossibile libero arbitrio? nec creare qui non eras, nec iustificare peccator, nec  mortuus teipsum poteras suscitare. Igitur si recte sapias, triplicem confiteberis operationem, non quidem liberi arbitrii, sed diuine gratie, in ipso siue de ipso. Prima est creatio, secunda reformatio, tertia consummatio. Primo namque, in Christo creati in libertatem uoluntatis. Secundo, reformamur per Christum in Spiritum libertatis, deinde cum Christo confirmandi in statum eternitatis. Siquidem quod non erat, in illo creari oportuit qui erat, per formam reformari deformem, membra non perfici, nisi uel cum capite, quod tunc complebitur, cum omnes occurremus in uirum perfectum, in mensuram etatis plenitudinis Christi, quando apparente Christo uita nostra, apparebimus et nos cum ipso in gloria. Cum autem consummatio fieri habeat de nobis, siue etiam in nobis, non autem a nobis; creatio uero fit et sine  nobis: sola, que nobiscum quodammodo fit per consensum uoluntarium, immerita reputabitur nobis reformatio. Ipsa sunt ieiunia nostra, uigilie, continentia, opera misericordie, ceteraque uirtutum exercitia, per que utique constat interiorem hominem  nostrum renouari de die in diem. In his nempe tribus interior renouatio consistit, rectitudine scilicet intentionis, puritate affectionis, recordatione bone operationis, per quam sibi bene conscia memoria enitescit. Quia uero certum est hec in nobis fieri diuino Spiritu, Dei sunt munera. Sed quia cum nostre uoluntatis consensu, nostra sunt merita, a Deo autem uoluntas et meritum. Non est enim dubium quin a Deo et uelle et perficere pro bona uoluntate. Alioquin si recte appelletur, ea que nostra dicimus merita, spei sunt quedam seminaria, caritatis incentiua, occulte predestinationis indicia, future felicitatis presagia, uia regni, non causa regnandi. Nec in hac re longa disputatione indigemus, cum humana consummatio sit potius inchoatio nominanda,  et Paulus dicat: Si ex operibus, iam non ex gratia .

Explicit tractatus de libero arbitrio et gratia, qui si placet, inde HARMONIA dicatur, quia in ipso diuersorum sonorum in unum redacta concordia colligatur. Amen.



[
ANNO DOMINI MCXXX
GAUSSELMUS ABBAS.]





EPISTOLA G. ABBATIS AD A. PRIOREM S. uICTORIS MASSILIENSIS Arguit Massilienses fratres quod mortuum extumulauerint, queriturque quod debitam sibi non impendant reuerentiam.


 A. suo precordiali amico Massiliensi priori et omni sancto conuentui, peccator G.  , recta sapere, intelligere et opere complere.

Scripsit mihi tua dulcis fraternitas se sincero mentis affectu paruitatis mee dilectioni quondam inhesisse, quodque uerum esse fateor, multimodas pietati tue gratias refero, adiiciens me tibi eiusdem caritatis spontaneam reddidisse uicissitudinem, quod reali argumento facile probari potest, quod nunquam uoluntati tue contrarius esse uolui; imo forsitan contra quorumdam persuasiones te semper ad meliora informare atque prouehere studui. Quod uero scripsisti me te et alios carissimos fratres nostros quasi despectissimos seruos dimisisse, salua pace tua dico quod hoc modestius dici posset, quoniam  nullatenus uos deserens contempsi, imo semper corde et animo uobiscum sum. uerum cogente necessitatis articulo, corpore tantum non longe secessi a uobis, et negotio uobis noto locum prebere uolens, quod corpore presens facere nequirem. Conquesta est tua dilectio quod non transmisi tibi speciales litteras: quod non fuit, carissime frater, caritatis obliuio, sed rei familiaris assidua occupatio, et precipue quod laboriosum est mihi scribere, cum uisus oculorum meorum aliquantulum ex egritudine capitis obtenebretur. Propterea quod querimonie tue, carissime frater, rationabiliter respondere curaui, nec, si placet, uerbis meis tue benignitatis aures accommodare non renuas, sed sicut pro te et pro aliis conquestus es, ita pro te et pro aliis,  ut uniuersaliter respondeas, iusta ratio poposcit. Quero igitur a te, carissime frater, quo peccato merui contra sanctorum decreta pontificum, et contra omnem ecclesiasticam institutionem, tam celi a uestra paternitate feriri sententia, ut ad omnipotentis Dei contemptum et beate uirginis Marie, deinde ad nostrum dedecus, corpus cuiusdam miseri paralytici defuncti in cemeterio huius spelunce a uobis sepeliri prohibetur, et post sepulturam multo sudore fabricatam? Quis uestrum, si alicui iniurie hic imputari posset, infra capitulum uestrum uel extra me appellauit? uel cuius audientiam uel iudicium, siue et regularem correctionem subterfugere tentaui? Quis uestrum potest me notare, ut postquam ad hanc ueni speluncam, cupiditatis uitio  uinctus aliquid exigerem uel acciperem a defunctis? quo igitur commisso tanta multari merui contumelia, ut sepultura uacua hiatu suo ridiculum transeuntibus prebeat? Certe, carissime frater, aut uos quorum precepto, ut sanctissimus frater noster dominus Guido testatur, neminem uestrum excipiens, hoc factum est manifeste . . . . . mihi canonicam auctoritatem, cuius fulti presidio hec fieri precepistis, aut ego, antequam sopiatur tam contumeliosa iniuria, eoram metropolitano circumstantibus suffraganeis episcopis, sanctorum auctoritate canonum probabo uos ordinis uestri incurrisse periculum adiiciendo tunc . . . . supersedeo. Preterea dic mihi, carissime frater, quis uestrum postquam in hac spelunca pauperrime inclusus sum, excepto W. Biterrensi,  proprio compellente negotio, spontanee uisitationis gratia . . . siue letificare sua presentia uoluit? Nescis tu, carissime frater, quod nuper nulla ratione, nullis precibus potui a uestra paternitate impetrare ut transmitteretur mihi Berengarius sacrista citissime reuersurus? Breue colloquium ualde necessarium fuerat. Et ne . . . . . . . a uestra beatitudine mihi caritatis ianua clauderetur, scit uestra sanctitas quod nullo modo a uobis peccatis meis exigentibus impetrare merui, ut in tam sancto B. Ioannis festo mitteretur mihi aliquis ex fratribus ad concelebrandum tante solemnitatis officium: sed uix transmissa est mihi cappa curta, uetus et disrupta, sub maxima comminatione ut in crastinum solemnitatis reportaretur, et quod aliquantula, falsa tamen  reuerentia obstante, per uos ipsos me adhuc ex toto dehonestare erubescitis. Elegistis ex uobis qui mihi frequentes inferendo contumelias, desiderio uestro satisfaciat, domnum uidelicet Guidonem, uirum illustrissimum, huncque uirtutum flore decoratum, cuius uita gloriosa et admirabilis religio non solum nos peccatores circumstantes, uerum etiam omne Massiliense monasterium illustrat. Ipsi a uestra laudabili prudentia, ut proprio perhibet ore, iniunctum est, ut irritando me ad iram saltem defunctorum  corpora . . . . . . tumulari prohibeat, quia, ut uir clarissimus ac uere obedientie amator, quod uere preceptum est, nullatenus facere negligit, sed ad obedientie cumulum adiicit plurima derisoria ac contumeliosa uerba. Quid enim, carissime frater, ista mihi innuunt, nisi ut dicam cum propheta: Filios enutriui et exaltaui, ipsi autem spreuerunt me? Et alibi: Isti labiis me honorant, cor autem eorum longe est a me. Et in Euangelio: Ecce quomodo amabant eum. Sed hec ad presens omittenda censeo, quod ad reseranda cordis mei arcana tempus meum nondum aduenit, tempus autem uestrum ad me floccipendendum, ad me uituperandum, semper est paratum. uerumtamen, nisi uestra sanctitas circa me caute egerit, ego sanctitatis uestre seruus, qui  hactenus contemptus tacui, lesus silui, quandoque sicut parturiens loquar, proindeque fraternitatis tue laudabilis dulcedo in proximo B. uictoris festo iubet me uenire ad se; non recuso uenire, si quis honeste me deducere uoluerit, paratus ex toto corde puraque mentis deuotione ad honorem Dei et B. uirginis Marie et prefati gloriosi martyris, necnon et sancte matris nostre Massiliensis utilitatem, remoto omnino totius amaritudinis zelo, corroborare et confirmare quod melior pars, preeunte Spiritus sancti gratia, elegerit, secundum B. Patris nostri Benedicti preceptum et animarum nostrarum desiderabilem salutem. Si uero, quod absit! aliqui sinistre partis contra B. Benedicti normam, siue contra consilium domnorum et fratrum nostrorum Dominum timentium,  prauitates suas fouere cupientes aliquid religioni aduersum agere uoluerint, scito quod ego qualiscunque peccator monachus quondam a uobis catholice electus, et adhuc a nemine depositus, nulli tradam pastoralis officii uirgam, imo fortissimus preliator ascendam ex aduerso, opponens me murum pro domo Isrel, et stabo in prelio in die Domini, clamans cum Legislatore: Si quis Domini est, iungatur mihi. Postremo quod laudabilis amicitia tua, sicut quondam fidelis mihi fuit et iucunda, et humiliter obediens, ita in eodem se semper perseueraturam asserit, debitas tibi grates persoluo, et si in aliquo tibi necessarius fuero, necessitudini tue ultroneum me offero. Denique reddens uicem tue dilectioni, licet tibi specialiter scripserim litteras,  tamen si in conspectu omnium fratrum eas legere uolueritis, satis mihi placet, hoc tantummodo tue discretioni committens, ut simpliciter intelligas et intelligendo prudenter discernas quorum respectu superius scripta querimonia a me sit promulgata, et sicut in prima fronte epistole ita et in fine omnes domnos nostros et carissimos fratres per te iterum saluari optamus. uale, ualeant et ipsi, et ut pro me seruo tuo omnipotentem Dominum exorare dignentur, flexis genibus humiliter imploro.




ANNO DOMINI MCXXX
DOMNIZO PRESBYTER ET MONACHUS CANUSINUS





NOTITIA HISTORICA


Domnizo, aliis Donizo, uel Donnizo, presbyter et monachus Canusinus, ordinis S. Benedicti, scripsit libris duobus carmine hexametro et magnam partem leonino uitam Mathildis comitisse, celeberrime principis Italie, que anno Christi 1115 obiit. Edita est primum a Sebastiano Tegnagelio in ueterum monumentorum sylloge, Ingolstadii 1612, in-4o; deinde emendatior ex codice Romano in G. G. Leibnitii Scriptoribus Brunsuicensibus, tom. I, pag. 629; denique ex codicibus Padolironensi et Regiensi castigatior, et uersibus multis locupletior, cum laudati Leibnitii et clarissimi Muratorii notis in tomo quinto Thesauri Mediolanensis Scriptorum Italie pag. 335. Plerisque eorum que scribit Domnizo, ipsum interfuisse, et pape partibus contra imperatorem Henricum Iu impensius fauere iam notatum uossio, pag. 773. Nemo autem adhuc protulit quod memorat Sandius, scriptum Domnizonis soluta oratione, in quo de Theobaldi, episcopi Aretini, castitate aliisque uirtutibus, et nonnulla eadem, que in uita Mathildis metro condita leguntur.

[Domnizonis historiam soluta oratione conscriptam ex Lucensi Francisci Marie Florentini codice prior euulgauit Leibnitius, tum ex illo Muratorius Rer. Ital. tomi u, pag. 389; ibi uero occurrunt ea omnia de uirtutibus et castimonia Theobaldi episcopi Aretini, que Sandius hic apud Fabricium adnotauit. Hec est igitur historia Domnizonis soluta oratione conscripta non quidem ipso Domnizone, sed alio quopiam auctore. Quare non est cur Fabricius dicat a nemine memorari opus illud Domnizonis soluta oratione; non enim commemoratum est, ut a Domnizone confectum, sed ex Domnizone petitum perquam notissimum est. MANSI.]





DOMNIZONIS uITA MATHILDIS COMITISSAE.






ANNO DOMINI MCXXX
ABBAUDUS ABBAS





NOTITIA


Abbaudus abbas circa annum 1130, De fractione corporis Christi, contra Petrum Abelardum breuem tractatum edidit. Non aliunde notus.





DOMNI ABBAUDI ABBATIS TRACTATUS DE FRACTIONE CORPORIS CHRISTI.






MONITUM.

Damnata Berengarii heresi, ex formula confessionis, ei per Ecclesiam in concilio Romano proposita, de Eucaristie sacramento uarie exorte sunt questiones et controuersie, etiam inter Catholicos, de sensu uerborum quibus ista formula proposita est. Una ex his questionibus erat circa fractionem corporis Christi. Nonnulli fractionem illam tantum in signo seu symbolo, non in ipso Christi corpore fieri sentiebant, alii contra in ipso corpore fieri contendebant, propter illa uerba prime confessionis Berengariane, anathematizantis tanquam heresim, corpus Christi non posse sensualiter, nisi in solo sacramento, manibus sacerdotum tractari, uel frangi, uel dentibus fidelium alleri. Prioris sententie auctores in Eucaristia post substantie conuersionem panis species seu accidentia, in quibus fractio fieret, superesse asserebant: alii negabant, rati  albedinem seu rotunditatem ab ipso corpore, quod uel album uel rotundum est, separari non posse.

Inter primos non ultimus erat Petrus Abetardus, quem hoc nomine, tanquam hereticum, adortus est Walterius abbas uictorinus apud Parisios; cuius auctoris libri quatuor exstant in ms. codice uictorino contra quatuor labyrinthos  Francie, id est Abelardum, Petrum Lombardum, Petrum Pictauiensem, et Gislebertum Porretanum. Sic uero habet in lib. III, cap. 11, in Abelardum agens: Demum uenit ad Berengarium. Hic enim hereticus asserebat in figura et in sacramento totum fieri, nichil in ueritate. Postea uero conuictus coram Nicolao papa et pluribus episcopis confessus est, etiam et iurauit, panem scilicet et uinum post consecrationem, non solum sacramentum, sed etiam uerum corpus et sanguinem Christi esse; et sensualiter non solum sacramento, sed etiam ueritate manibus sacerdotum tractari, et frangi, et fidelium dentibus atteri. Ecce catholica fides. Iste autem scholasticus sic exponit: »uere quidem, ait, est, sed in sacramento [id est fractio, infra] tantum.« Item ait: »Sane dici potest fractio illa et partitio, non in substantia corporis, sed in ipsa forma panis sacramentali fieri, ut uera fractio et partitio sit sibi, que fit non in substantia, sed in sacramento, id est in specie.« Item: »Est ibi uera partio [fractio?] et partitio que fit in pane, id est in forma panis.« Item: »Fractio et partes ille, que ibi uidentur fieri, in sacramento fiunt, id est in specie uisibili. Ideoque illa Berengarii uerba ita distinguenda sunt, ut sensualiter, non modo sacramento, sed in ueritate dicatur corpus Christi tractari manibus sacerdotum, frangi quoque et atteri dentibus. uere quidem, sed in sacramento tantum. uera est igitur ibi attritio et partitio.« Ecce, dum catholicam fidem, nulla prorsus distinctione indigentem, solitis sibi argumentationibus distinguit, alterum se probat Berengarium. Nam, sicut ille asserebat, »Omnia fiunt sed in sacramento tantum,« sic, et hic. Ille uero correctus addidit sacramento et fractioni, attritioni etiam dentium, ueritatem quam negabat: iste econtra in omnibus ueritatem subtrahit, dum asserit omnia fieri, non in substantia, sed in specie uisibili et forma panis et sacramento tantum. At sincera non est hoc in loco Walterii obiectio in Abelardum, qui uerum Christi corpus in Eucaristia admittebat, sed fractionem atque attritionem non in corpore ipso, sed in specie panis fieri asserebat.

Walterii sententie de uera corporis Christi fractione consentit Abbaudus abbas in hoc tractatu, quem ex ms. codice, Christiani abbatis sermones continente, excepimus. Christianus mihi fuisse uidetur abbas monasterii S. Petri Carnutensis; at cuius loci abbas fuerit Abbaudus, necdum mihi compertum est, tametsi is, eodem quo Abelardus seculo, id est undecimo, uixit.

 Dominus iehsu Christus qua nocte tradebatur, accepit panem, benedixit, fregit, dedit discipulis suis, dicens: Accipite et comedite. Hoc est corpus meum quod pro uobis tradetur. Credo itaque quod panem quem accepit, benedicendo corpus suum fecit. Ideoque corpus suum fregit et de eodem corpore suo iam benedicto et fracto discipulis dixit: Hoc est corpus meum. Nec minus firmiter credo fregit, quam benedixit, quam dedit discipulis, quam denique hoc est corpus. Sed fortasse quis dicit tunc uere potuisse frangi corpus Domini, quia adhuc mortale  erat: nunc non posse, quia iam est immortale. Quid est ergo quod Paulus apostolus ait: Panis quem frangimus, nonne communicatio corporis Domini est? Sed mouet forte quem, quod non dixit, Corpus quod frangimus, sed panis quem frangimus. Attende quid in alio loco dicit: Probet autem seipsum homo, et sic de pane illo edat, et de calice bibat; ubi itaque nemo Christianus dubitat eum de corpore et sanguine dicere Christi. Lucas enim in Actibus apostolorum, Erant, inquit, perseuerantes in doctrina apostolorum et communicatione panis fractionis.  Intende, obsecro. Certe idem panis benedicitur, sumitur, distribuitur. Et tamen Apostolus maluit dicere, Panis quem frangimus, quam, panis quem benedicimus, siue quem sumimus, siue quem distribuimus. Deinde cum idem panis quotidie Deo in salutem totius mundi offeratur, cur non saltem panem quem offerimus, potius quam panem quem frangimus dixit, cum utique conuenientissime dici potuerit? Et euangelista eque cur non potius panem benedictionis, siue panem communicationis, seu panem distributionis, aut certe panem oblationis, quam panem fractionis posuit? Nempe ubi id potius apostolicus sermo atque euangelicus sua auctoritate roboraret, unde citius dubitari posse constaret: demum fortasse quod et magis congruebat mysterio  huiusmodi pronuntiatio.

Namque ipsa Dei sapientia, que hoc corpus, unde agimus, auimatum sibi in unitate persone assumpsit, cum in seipsa integerrima maneat, nobis tamen frangitur, eum exponitur: nosque illi spiritualiter communicando, ueraciter uiuimus Deo. Quo contra de defectu doctorum per Ieremiam plangitur: Paruuli petierunt panem, et non erat qui frangeret eis. Sed aliud est, cum de ueritate cuiuslibet rei secundum proprietatem facti queritur; aliud, cum facti eiusdem mystica ratio allegorice discutitur. uerbi gratia legitur in Euangelio, quod Dominus post resurrectionem clausis ianuis ad discipulos ingressus sit. Primo secundum proprietatem facti  queritur, quomodo uerum corpus fuit, quod ad discipulos clausis foribus introduxit: deinde mystica ratio eiusdem facti subsequitur, scilicet nisi quod conclusus fuerit hortus, frustra sponsa sponsum exorabit: ueniat dilectus in hortum suum. Et, ut apertius atque compendiosius dicatur; nisi contra mundi cupiditates fores cordis tui clause fuerint, spiritualis gratia te illustrare non poterit. uerum in hoc loco ubi de proprietate agimus, spiritualem rationem intermisecuimus: quia sapientiam Dei, que disponit omnia suauiter, congrue corporalia facta secundum spiritualium rationem ordinare accipimus, Psalmista quoque attestante: Omnia in sapientia fecisti. Igitur, secundum fidem Euangelii, quod dixit, benedixit et fregit; Apostoli quoque qui dicit, Panis  quem frangimus; Luce etiam euangeliste qui dicit, Panis fractionis: contestante nichilominus spirituali ratione fultus, corde credo, ore confiteor ad salutem, quia ueraciter corpus Christi manibus frangitur sacerdotis.

Hic mihi forte insultatur ab illis qui nouerunt Christum a dextris Patris sedere non utique dimidium aut debilem, sed totum integrum. Quasi uero Apostolus cum diceret, panem quem frangimus, communicatio corporis Domini est, oblitus fuerit de quo toties memorauerit, quod sedet ad dexteram Patris; oblitus fuerit de quo cum tanta constantia dixit, quod resurgens a mortuis iam non moritur, mors illi ultra non dominabitur. Quomodo ergo de uno eodemque corpore queritur, quod integrum maneat  in celo, et frangatur in terra? Hic maxime apparet quod superius dixi, ideo Apostolum et euangelistam uerbum fractionis precipue posuisse, ut hoc sua auctoritate firmaretur, unde facilius cor humanum dubitaret. ualde enim sibi ipsi aduersa uidetur assertio, cum de uno eodemque corpore predicatur, quod integrum maneat et frangatur. Sed has angustias non patitur humana inopia: diuine autem potentie metas prefigere non ualet humana infirmitas, etsi conetur temeritas. Que enim impossibilia sunt apud homines, possibilia sunt apud Deum. Alioquin nunquid hoc solum de Christi corpore asseritur humane rationi contrarium, et iuxta legem humanorum corporum impossibile? Nonne de eodem corpore asseritur, quod per natiuitatis sue  mysterium ad humanos oculos clauso utero uirginis exiuit, et ad discipulos eius per resurrectionem clausis ianuis introiuit; seque ipsum et palpabile et tamen incorruptibile demonstrauit? Ecce tria, ut hoc iam non sit solum, sed quartum eorum que ratio non comprehendit; fides tamen diuine potentie concedit. At alii quidem unusquisque quid sentiat, uideatur: mihi autem pium et bonum est sentire, quia illud corpus, quod magna illa et nimis incomprehensibilis sublimitas Deitatis suum proprium esse uoluit, meffabili quadam ac singulari atque diuina potentia non solum mortalia, sed etiam immortalia ac celestia corpora longissime exceliat. Ceterum de illo corpore secundum legem aliorum  corporum rationari uelle, uiuentem cum mortuis querere est. Desinat ergo homo, qui proprii corporis infirmitates inuestigare atque enumerare non sufficit, de Dei corpore alta sapere; discat humilibus consentire. Meminerit quod quidam sapiens cum de eo loqueretur, dixit: Et in pluribus operibus eius non fueris curiosus.

uerumtamen ponamus aliquem concessisse, quod uere non frangatur corpus Christi ut uideamus qui fructus inde nascatur. Dic ergo mihi, obsecro te, unde potero scire quod uerum loquatur euangelista, cum dicit: Hoc est corpus meum, si fefellit quando dixit, fregit? Identidem si mentitur Apostolus dicens, Panis quem frangimus, unde credam ei quod uerum dicat, quando sequitur, communicatio corporis  Christi est? Itaque qui uere frangi corpus Christi non concedit, totam fidem tanti sacramenti, quantum in se est, fregit. Sed absit, ut euangelica atque apostolica falsa credantur! absit ut impossibile credatur apud Deum omne uerbum!

Dicat aliquis non omnia diuine potentie ascribenda; rationis acie multa inuestiganda. Ego cum Apostolo nunc cognosco ex parte, exspectans, ut cum in Galileam uenero, ibi eum uideam facie ad faciem. Si quis tamen humile pusilli consilium non aspernatur, hoc diuini corporis mysterium nullatenus ratione discutiat, sed euangelice auctoritati sine dubitatione credat. Abscondit hec a sapientibus Dominus et prudentibus, et reuelauit ea paruulis. Auerte, inquit, oculos tuos a me; ipsi me auolare  fecerunt. Putaueram et ego quondam paruulus, nullo unquam intellectu ex quantulacunque parte attingi posse, qualiter panis terrenus in corpus Christi uerteretur: tantum autem ex diuina potentia firmissime credendum, et nullatenus rimandum decreueram. Postea uero Deus meus illuminauit tenebras meas ut uiderem, licet per speculum et in enigmate, quod, antequam uidissem, firmissime credideram. Ait enim propheta: Nisi credideritis, non intelligetis. Ita et de hoc quod modo habemus in manibus, non uideo quomodo unum idemque corpus et frangatur, et integrum maneat: sed tamen certissime credo. Potens est enim Deus facere omnia superabundantius quam petimus aut intelligimus: ut quod non uideo, et credo, quandoque uideam et gaudeam. Beati  enim qui non uiderunt et crediderunt. uerumtamen, ne cui ad incredulitatem proficiat tam molesta et uiolenta contrarietatum dissensio, cum unum idemque corpus frangi et integrum manere astruatur, putetque nil tale in Scriptoris posse reperiri: attendat quid in Euangelio Luce scriptum sit. Non est, inquit iehsu, mortua puella, sed dormit. Et mox euangelista: Et deridebant, inquit, eum, scientes quia mortua est. Ecce qualis contrarietas. Si enim secundum Iesum mortua non erat, quomodo eam mortuam esse sciebant? Nam si mortuam, cum non esset, putabant, aliud est profecto putare, aliud scire. Quod si pro certo tenebant mortuam esse que uiuebat, errare hoc erat, non scire: ac per hoc aut mortua erat, et contraria ueritati. ueritas locuta  est, dicens: Non est mortua: aut ueritas uerum dixit, et euangelista falsum, scientes, inquiens, quia mortua est. Sed neuter horum recipitur. Et certe maiorem contrarietatem habet, aliquem mortuum esse et non esse, quam frangi quid et integrum manere. Multo enim facilius est fractum reintegrare, quam mortuum suscitare. Hoc enim hominis aliquoties, illud uero semper solius Dei est.

Recurritur ergo ad alium Euangelii locum, ubi Dominus de mortuis loquens. Non est, inquit, Deus mortuorum, sed uinorum. Omnes enim uiuunt ei. Nota quod non dixit absolute uiuunt, sed uiuunt ei, scilicet non negans hominibus esse eos mortuos, sed  Deo. Aeternitas enim cui, que futura sunt, facta sunt; cui etiam omnium rerum consummatio iam nota est, cum sibi libet, non secundum eam instabilitatem de rebus loquitur, quam nunc de naturali sua mutabilitate patiuntur: sed, secundum eum statum, quem de immutabilitate Creatoris sui in eternum mutuabuntur. Bene ergo de mortuis, si tamen post resurrectionem in eternum cum Deo uicturis dicitur: Omnes uiuunt ei, quia ille immortalitatis status incommutabiliter eos manet: mors uero, que eos nunc temporaliter tenet, aliquando non esse habet. Et puellam, quam non morti dimittere, sed uite reddere disponebat, non immerito mortuam negat qui semel et simul omnia fecit, que nec semel nec simul fieri temporis ratione permittuntur.  uide ergo ne forte similiter dici possit, quod nobis frangitur, Deo integrum manere. Qui enim de corporibus seruorum suorum locutus est, dicens: Capilli capitis uestri omnes numerati sunt; et capillus de capite uestro non peribit; cum secundum nos pene omnes capilli perierint, mirum sit apud eum aliqua proprii corporis particula quamlibet minuta possit perire: cum tamen idem corpus in multas partes frangendo diuidatur, et a multis comedatur. Ei ergo corpus suum semper integrum est, cuius prouidentia nulla eius particula perire potest. Et apud nos quidem localis diuisio fractionis comprobatio est, quia membrum quod a se inuicem disiunctum et localiter diuisum uidemus, fractum esse tenemus. Porro apud Deum, sicut ueraciter dictum  est, secundum tempus mille anni sicut dies unus, et unus dies sicut mille anni: ita eque ueraciter dici potest, secundum locum mille, siue quot uis aut certe omnia loca, apud Deum, quasi unus locus. Ei quippe, qui semper ubique totus presens est, localis absentia nil absentare, localis longinquitas nil longinquare, localis diuisio nil potest diuidere. Quod ergo apud nos fractum est, quia localiter diuisum est, apud Deum integrum manet, cui omnia loca unus locus est. Quod cum etiam de aliis rebus corporalibus dici possit, quanto magis de illo corpore, quod personaliter illi substantie coniunctum est, que semper ubique tota presens est? quod ob id solum, et cum frangitur integrum manere non usquequaque improbabiliter possit asseri, quia miro et  ineffabili modo unum cum illa substantia factum est, et unum cum illa etiam in ipso tempore fractionis sue manet, que nullam ullo modo fractionem recipiens, semper integerrima manet; qui est ipsa semper infracta et indiuisa deitas.

Potest et ob aliud. Apud nos quippe membrum quod fractum et a corpore suo diuisum est, mortuum esse constat. Illius uero corporis etiam fracti quelibet particula non modo uiua, sed etiam uita est, si quis fideliter accipit. Quod ergo uim et plusquam uim integri obtinet, etiam cum frangitur, integrum iure dici potest. Hec tamen non ita dixerim, ut per me tantum mysterium reuelatum, tanta questio soluta uideatur: hoc tantum effecerim, ne ipsa  fractionis et integritatis assertio omnino absurda iudicetur. Dicatur hinc melius a melioribus, et doctius a doctioribus. Utinam audirem ab aliquo certissimam tanti mysterii declarationem!

Superius sane fractionem Dominici corporis euangelica atque apostolica auctoritate defendimus; testimonium oculorum nostrorum interim omisimus. Reuera enim certius est testimonium euangelica ueritas quam uisio oculorum nostrorum. Facilius quippe concedimus ut oculi nostri fallantur, quam ut Euangelium mentiatur. uerumtamen ipse Dominus noster iehsu Christus, quando beatus Thomas de eius resurrectione dubitauit, non tam propheticis testimoniis quam propriorum oculorum ei satisfecit. Non igitur penitus mihi uidetur contemnendum  oculorum nostrorum testimonium. Urgendus est igitur qui negat corpus Domini frangi, utrum illud, quod in altari sacramus et frangimus, credat esse corpus Christi. Si concesserit, fractioni corporis Christi non contradicit. Si negauerit, iudicet quisque fidelis, si ille fidelis iudicandus sit: uideat ipse cui credere uelit, qui nec auctoritati euangelice, nec propriis oculis credit. Nos uero cum discipulis cognoscamus Dominum in fractione panis

Cogitaueram et illis aliqua respondere, qui dicunt ipsum corpus non frangi, sed in albedine eius et rotunditate aliquid factitari; sed recogitans ineptum esse in Euangelio Christi de albedine et rotunditate disputare, amaturis talia auribus dimouens, dialecticis  aut certe pueris talia permisi, presertim cum quiuis facile uideat albedinem seu rotunditatem ab ipso corpore, quod uel album uel rotundum est, separari non posse, ita ut ab ipso non fracto hec per se singulariter non frangantur. Et reuera quid opus cuique fideli in fide sua hac circuitione uerborum? Pure et simpliciter profiteatur, quisque quidem credat, utrum uere corpus Christi manibus sacerdotum frangatur necne. Rogo sane ne quis me presumptionis iudicet, quod de tanta re tantillus scribere presumpserim; qui, cum non recte credere creditus sum, non potui fidem meam qualicunque sermunculo non defendere.





ANNO DOMINI MCXXX
BRUNO ARGENTINENSIS EPISCOPUS.





NOTITIA


 Bruno antea prepositus Haunogiensis, quo nomine uini uenditionem instituit an. 1104, ex canonico deinde Babenbergensis Ecclesie, electus fuit in episcopum Argentinensem an. 1123, loco Cunonis depositi, ex archiuo canonicorum Honaugiensium. Subscripsit an. 1125 charte Henrici u imperatoris, fortasse pro Luxouio, subscriptus enim legitur B. episcopus Argentinensis charte eiusdem imperatoris pro Luxouio, u Kal. Iulii, anno 1123, ind. XIII, ubi legendum 1125, indict. III. Sane hoc anno, u, uel uI  Kal. Ian. subscripsit apud Argentinam priuilegio quod imperator Henricus S. Blasii monasterio concessit. Anno seq. 1126 Bruno et Eberhardus, qui Brunoni successit, de episcopatu Argentoratensi contendebant, ex charta de fundatione et dedicatione monasterii S. Ioannis prope Tabernas diecesis Argentoratensis, nimirum Bruno, incertum qua ratione, depositus fuit, et in eius locum substitutus ab imperatore Lothario Eberhardus.





BRUNONIS EPISTOLA AD GERHOHUM PRAEPOSITUM.


 Domino G. preposito, uiro religioso et erudito, B. peccator, edere de manna abscondito.

Inter pressuras graues et uarios tumultus mundi labentis et suos dilectores secum uoluentis, quantum licuit, scripta uestra aspexi; zelum uestrum, studia  uestra, agonem et eruditionem aduerti, et quod regina Austri de rege Salomone dixit, de uobis ueraciter et fiducialiter pronuntiandum iudicaui. uidelicet, quod minor est fama que de uestris laudibus loquitur, quam thesaurus sapientie qui propius  accedenti et altius fodienti manifestatur. Ioannes Baptista Agnum Dei secundum aliquid sciebat et demonstrabat; et secundum aliquid nesciebat quod per columbam descendentem et manentem super cum cogniturus erat. Utique mihi tale aliquid circa uos accidit, quia uos cognoscebam, sed nec talem, nec totum. Scriptis igitur uestris, quamuis raptim et in superficie gustatis, multo et ardenti desiderio  exopto scriptorum uestrorum mihi gratiam, pariter et uestram presentiam dulcissimam exhiberi: ut, que clausa sunt, uel questionem afferre uidentur, mutua collatione et amica collocutione, quasi quibusdam clauibus aperiantur. Incolumitatem uestram et omnium uobiscum id Christo degentium, memorem nostri omnipotens Deus longo tueatur euo.



[
ANNO DOMINI MCXXXI
FRIDERICUS COLONIENSIS.]





FRIDERICI COLONIENSIS ARCHIEPISCOPI EPISTOLAE ET DIPLOMATA




I. Epistola Friderici archiepiscopi Coloniensis ad clerum Leodiensem.---Increpat eos, quod precipiti electione, admissis etiam in suo conuentu excommunicatis, in Alexandrum uota sua contulerint, eosque ad suum citat tribunal ad Indam monasterium. 
[Ex ms. S. Laurentii Leodiensis.]


F., gratia Dei sancte Coloniensis Ecclesie humilis minister, toti clero qui Leodii est, scrutari testimonia Domini ut in toto corde exquirant eum.

Litteras uestras, ad nos per fratrem Nicolaum directas, paterno affectu recepimus, qui in his et nostram desiderare uidemini presentiam, et tanquam filii obedientie nostro corrigendum obtulistis consilio, si quid uestro excessistis arbitrio. Unum uobis  notum fieri uolumus, quia ad uos descendere et debita pietate uobis consulere parati fuissemus, si excessus uestros tam manifestos, tam contrarios decretis sanctorum canonum nostreque auctoritati et uestre saluti non perspexissemus. Defuncto enim beate memorie domno Frederico episcopo uestro, litteras consolatorias uobis direximus, desolationem uestram paternis lacrymis deplorantes, et ut in Domini consolatione spem uestram defigeretis affectuose uos exhortantes. Sed, quia tunc temporis occupati tenebamur magnis Ecclesie et imperii negotiis, ut uestram ad nostrum consilium et reditum differretis electionem debita auctoritate monuimus, quia uestre pusillanimitati et temporali pace et nichilominus canonica electione consultum esse uoluimus.  uos autem interim diuine institutioni, et nostre admonitioni non acquiescentes, in conuentum uestrum multitudinem eorum qui uestra petitione a domno papa, a nobis, a uestro etiam episcopo excommunicati habebantur, admisistis, ibique nostre auctoritati preiudicantes, communicato cum excommunicatis consilio, ea que destruxeratis reedificando, quod sine graui dolore loqui non possumus, uos ipsos preuaricatores, excommunicatorum consortio contaminatos constituistis. Habemus quidem huius miserabilis culpe euidens argumentum, litteras uestras tam Coloniensi Ecclesie quam uenera . . . filio uestro  Andree missas, in quibus  Alexandrum dominum et episcopum uestrum uos recepisse satis inconsiderate significastis, et ad cumulum  inexcusabilitatis uestre conspiratiua confederatione subiungendo affirmastis, nullum uos uelle uel posse contra eum recipere consilium. Quod si in hoc conspirastis, utquid queritur descensionis ad uos uel consilii nostri presentia? Utquid ore et scriptis uestris frequens et assidua nobis demandatur obedientia, quam destruit conspirationis huius, ut asseritis, fixa cordibus uestris insolentia? Miramur et non parum miramur quomodo uos scribendo appellatis totam Leodiensem Ecclesiam. Nam, ut taceamus de archiepiscopi dignitate, qua membrum excellentius debemus esse Leodiensis Ecclesie, fraternitatis nostre dilectio, que hactenus particeps et socia fuit tribulationum uestrarum, contemptuose uidetur repudiata. Si iterum Ecclesia, quorsum  excluditis eam quam tantum cognoscimus et fatemur Leodiensem Ecclesiam? Prepositum Andream, et archidiaconos  Henricum et Stepponem, magistrum Stephanum et religiosos abbates  , aliosque qui, licet locorum diuersitatibus disiuncti, tamen in unitate spiritus uobiscum sunt fratres. Hos procul dubio Leodiensem Ecclesiam testatur bone simplicitatis obedientia, et persecutio quam passi sunt, et quotidie patiuntur pro iustitia. Sed et hoc reticere non possumus, quod contra sanctorum canonum statuta, neglecto, imo contempto chrismate anni presentis et oleo, de ueteri plures annos reseruato, per quorumdam uestrum archidiaconatus adhuc fiunt unctiones a sacerdotibus, contra canones et nostram auctoritatem, per inobedientiam cum excommunicatis  diuina celebrare presumentibus. Longum est enumerare quot et quantis excessibus Domini prouocastis longanimitatem, et in nostram presumptuose egistis auctoritatem; quia non solum ab Ecclesia Dei uos alienastis, sed et eos qui sincere nobiscum usque nunc permanserant, in preuaricationis uestre consortium pertraxistis. Quia ergo his excessibus tam manifestis et Deo odibilibus non debetur paterne consolationis uisitatio, sed magis infigenda est condigne seueritatis increpatio; ad sedem Coloniensem, cui tam graue intulistis preiudicium, uos inuitamus, ut si excessus uestros sicut scripsistis, nostro corrigere uolueritis consilio, exemplo Patris euangelici, prolem que perierat gratanter recipiamus, sub utriusque, Coloniensis  uidelicet et Leodiensis Ecclesie que nobiscum est, testimonio. uerumtamen ex superabundanti, si uestra hec efflagitat humilitas, apud Sanctum Cornelium Inde  cum filiis predictarum Ecclesiarum uobis occurremus Iu Nonas Septembris, parati misericorditer recipere in spiritu lenitatis et correctos instruere. Et, quoniam Alexander per Godescalcum Traiectensem clericum obedientiam et subiectionem nobis presente Ecclesia demandauit, et se uelle de omnibus suis excessibus nostro acquiescere consilio per eumdem nobis insinuauit, III Nonas Septembris nos in predicto commoraturos cenobio eidem remandauimus, ut si forte uelit aliquid rationabiliter deferre, ad aures Ecclesie, audiatur. Si quis autem  inter uos habet zelum Domini, eumdem admonere,  arguere, increpare, obsecrare, orare non dissimulet, ut sibi ipsi propitius parcat Christi Ecclesie, ne incipiat infamis haberi, toties per domnum apostolicum, per nos, per suum episcopum eiectus a sancte matris Ecclesie liminibus. Plures enim repulse personam eius infamem sicque reddunt Ecclesie nota bilem, ut non solum id quod male nititur non apprehendat, sed et honoris et ordinis periculum subeat, quod adhuc retinere ex affectu materne pietatis Ecclesie mansuetudo tolerat. Hec uobis, fratres karissimi, scribimus in spiritu caritatis, non ut uos confundamus, sed, sicut per priores litteras premisimus, ut tam spirituali quam temporali pace consolandos ad sinum unitatis Ecclesie reducamus.



II. Diploma Friderici Coloniensis archiepiscopi pro Corbeia Noua.---Confirmat ei decimas de mansis dominicatis in suo episcopatu, olim in solemni concilio tempore Arnolfi imperatoris concessas. 
[Ex ms. Corbeie noue.]


In nomine sancte et indiuidue Trinitatis. Notum fieri uolumus tam presentis quam futuri eui fidelibus, quod uenerabilis abbas Corbeiensis Erckenbertus pro infestatione quorumdam contra se et monasterium suum nouiter exorta, patrocinium nostrum adiit, orans ut priuilegium ei pro confirmandis decimis que monasterio ipsius de dominicatis mansis in episcopatu nostro ab antiquis temporibus  soluuntur, concederemus iuxta consensum et subscriptionem Williberti archiepiscopi Coloniensis ad [f. ac] decem et nouem episcoporum, qui in synodo  tempore Arnolphi imperatoris conuenerant et iuxta concessionem omnium successorum eius, cuius rationabili petitioni ego Fridericus Dei gratia Coloniensis archiepiscopus, tam pium quam iustum consensum exhibens, hoc ei auctoritatis nostre chyrographum, tam ad innouanda quam roboranda priorum auctoritatum instituta fieri precepi; in quo non solum subscriptionem prenominati archiepiscopi ceterorumque archiepiscoporum in synodo predicta congregatorum, sed etiam omnium antecessorum meorum concessionem ratam esse decreui,  recognoscendo et permittendo Ecclesie ipsius decimas  quas in episcopatu Coloniensi ante tempora possedit, precipue quas Lachem dominicali suo uel in Rheno uel in aliis dominicatis mansis tenuisse dignoscitur, de quibus iniustam et insolitam contradictionem aduersum se moueri querebatur. Cui auctoritatis nostre decreto ut amplior fides et reuerentia exhibeatur, et ipsorum quibus traditur defensioni magis astipuletur, tam sigilli nostri impressione, quam banni nostri tremenda animaduersione, irrefragabilo robur addidimus. Sancimus etiam et decernimus in uirtute et in nomine Patris, et Filii, et Spiritus sancti, ut ex auctoritate beatissimi Petri apostolorum principis, ut presens testamentum omnibus seculis immutabile et inconuulsum permaneat, uiolatores eius anathematis et eterne maledictionis  districtione, nisi resipuerint, ferientes, conseruatoribus uero et defensoribus eius perpetue remunerationis spem certam promittentes. Actum est hoc et in celebri curia et conuentu Goflarie confirmatum, anno singularis natiuitatis millesimo centesimo uigesimo, indictione septima, imperante Heinrico quinto Romanorum imperatore Augusto, presidente sedi apostolice domino Calisto, anno nostri episcopatusnono decimo, Corbeiensis Ecclesie currum aurigante Erckenberto reuerendissimo abbate feliciter.



III. Diploma Friderici Coloniensis archiepiscopi pro monasterio Groffschatensi.
(Ex autographo

 In nomine sancte et indiuidue Trinitatis. FRIDERICUS, diuina fauente clementia sancte Coloniensis Ecclesie archiepiscopus.

Sacrarum Scripturarum commonemur auctoritate, et predecessorum nostrorum huius sancte sedis Coloniensis archiepiscoporum erudimur exemplis, loca sanctorum et cenobia fratrum manu caritatis uisitare, ut pio predecessorum nostrorum fundamento aliquid superedificantes, apud summum pastorem premii ipsorum inueniamur consortes. Hoc studio cenobium Graffcaph a domno Annone felicis memorie archiepiscopo fundatum uisitantes, quedam de nostris possessionibus ad usus fratrum predicte ecclesie contulimus, sperantes cum ipso  eiusdem loci fundatore portionem in terra uiuentium obtinere. Unde cum infra terminum curie nostre Badelich quidam Ialen nomine, allodium suum abbati Wichberto predicti cenobii uendidisset, nos idem allodium S. Alexandro  confirmauimus, adiicientes ecclesie quidquid ex iure nostro predictus Ielen habuit in communione omnium utamini, quibus sub nostra potestate degentes habent perfrui. Preterea cum tres libras et dimidium decimationis Sosatii obtineret ex dono uenerabilis  nostri predecessoris domni Annonis sepedicta ecclesia, et locationem eiusdem decimationis usurpasset sibi uillicorum iniusta uiolentia, locationem ei resignauimus, et ne amplius ea priuetur, debita auctoritate confirmauimus. Sed et decimam de uinea Thielbach, quam predecessor noster domnus Sigewimus in dotem ecclesie Grafchapsensi in die consecrationis eius contulerat, ab ipsa ecclesia per uillicos de Bacharach alienatum restituimus, et ut uinea seu decimatio perpetua libertate fratribus conseruetur, pari auctoritate stabiliuimus. Et ut hec prescripta sine omni inquietudine possideat prescripta Grafchaphensis ecclesia, seu et illa que contulit eidem sepius recolende memorie domni Annonis munificentia, B. Petro collata potestate, et  banni nostri confirmauimus auctoritate. Conseruatoribus que nec oculus uidit, nec auris audiuit pollicentes gaudia, et iniustis calumniatoribus seu inuasoribus comminantes gehenne supplicia, ubi uermis eorum non moritur, et ignis non exstinguitur. Et ut hec nostre traditionis confirmatio ad posterorum transeat inconuulsa notitiam, presentis priuilegii astipulatione et sigilli nostri impressione corroboramus, subscribentes etiam iura et possessiones quas pie memorie domnus Anno contulit eidem ecclesie, quas itidem confirmamus eadem quam prefati sumus auctoritate. Hec autem nostra confirmatio Colonie est acta presentibus et assensum prebentibus multis B. Petri fidelibus et honestis personis, quorum nomina in huius confirmationis  testimonium adnotari dignum duximus. Prepositi Henricus de  Domo S. Petri, Ekkebertus decanus eiusdem loci, Godefridus de S. Seuerino, Henricus de SS. Apostolis, Theodericus de S. Maria in Gradibus. Abbates  Gerhardus de S. Pantaleone, Albanus de S. Martino, Rupertus Tuitiensis et Cuno Sigebergensis. Liberi Hermannus eiusdem ecclesie aduocatus, et filius eius Gerhardus, et Thietmarus, Gerhardus comes Iuliacensis, Engelbertus de Kent. Ministeriales sancti Petri Herimannus Sancti Petri aduocatus, Almarus, Henricus de Aldentorph et multi alii.

Hec autem sunt possessiones Grafchafensi cenobio collate a munifico fundatore suo domno  Annone, ecclesie Worumbach, etc.



Iu. Epistola Friderici archiepiscopi Coloniensis ad Mediolanenses. ---Hortatur ad resistendum Ecclesie inimicis.


Consulibus, capitaneis, omni militie, uniuersoque Mediolanensi populo, FRIDERICUS Dei gratia Coloniensis Ecclesie humilis minister, uiriliter agere  et confortari in Domino et in potentia uirtutis eius.

Magnus Dominus et laudabilis nimis in hac Dei que condecoratur gloriosa libertate, ideoque in exsultatione uniuerse terre fundatur, dum quibuslibet iniustis potestatibus prosterni dedignatur. Hec itaque gloriosa cum per uniuersum orbem de te sint dicta, ciuitas Dei inclyta, conserua libertatem, ut pariter retineas nominis huius dignitatem, quia quandiu potestatibus ecclesie inimicis resistere niteris, uere libertatis auctore Christo Domino adiutore perfrueris. Firmet ergo uestram constantiam, carissimi, predicanda equitas et a patribus uestris usque ad nos deducta nominis dignitas, insuper nostra omniumque honorum applaudens unanimitas.  Quicunque enim sumus Lotharingie, Saxonie, Thuringie, imo totius Gallie principes ad dilectionem uestram sumus unanimes: quia sicut in uno regni corpore sociamur, ita in eadem iustitia, eadem legum libertate, una uobiscum uiuere parati semper inueniemur. Porro si auxilio uel consilio nostro egueritis, qualiter id uelitis fieri, discretionis uestre ordinet prudentia, ad quod exsequendum promptissima inuenietur nostra diligentia. Ergo quidquid uobis in commune placuerit, nobis desideramus rescribi, non quidem uobis diffidentes, sed in responsis uestris iocundari uolentes, ut quod corporali hoc tempore fieri nequit presentia, saltem tuo beneficio nobis exhibeat epistola, cuius est officium absentes quasi presentes efficere, et inter  amicos tam dulcia quam secreta colloquia miscere. ualete. Ceteras ciuitates que uobiscum sunt, confortate in Domino.



u. Epistola Frederici Coloniensis archiepiscopi ad Ecclesiam Leodiensem.---Mandat ne intrusum per Simoniam nominatione regia in sede Leodiensi recipiant.


F., Dei gratia sancte Coloniensis Ecclesie humilis minister, Leodiensis Ecclesie archidiaconis, prepositis, decanis, scholasticis, cantoribus, omnibusque catholicis, a proposito sancto nullius necessitatis occasione declinare.

Ex autoritate euangelica, necesse est ut ueniant  scandala, ut dum reuelatur filius perditionis, manifesti fiant et probati, quotquot preordinati sunt in sortem superne retributionis. Unde fraternitatem  uestram premonentes, pia sollicitudine monemus, obtestamur et precipimus ex debito sancte obedientie, ne recipiatis. . . . . . regie intrusionis uiolentia, sub nomine designati episcopi ad uos uenientem: quia temeraria inuasione sedem nostram, quantum in ipso fuit, priuauit archiepiscopali honore, uosque contempsit, quibus imponi uoluit sine canonica electione, non ueritus preuenire Simoniaca ambitione inducias electionis uestre denominata die preordinatas, quas et uestra Ecclesia expetiit, et sedis nostre auctoritas concessit. Igitur in promptu habentes ulcisci omnem inobedientiam, in ipsum et in omnes ipsius sequaces, uel eidem communicantes parauimus anathematis sententiam a qua liberari desideramus fraternitatis uestre  obedientiam



uI. Frederici Coloniensis archiepiscopi littere formate.


Reuerendissimo  cultuque almiflue religionis sincerissimo BRUNONI sancte Treuerensis archiepiscopo, FREDERICUS reuerende Coloniensis Ecclesie ac plebis ipsius humilis famulus in CHRISTO pastorum principe, mansuram cum gaudio prosperitatis et perpetuitatis gloriam.

Decreta sanctorum trecentorum octo decem Patrum Nicee constitutorum saluberrima seruantes, Deo dignam piamque paternitatem uestram canonice aggredimur, et sub nomine formate epistole  reuerenter uestram sanctitatem adimus, uobis uidelicet intimando quia presenti cuidam diacono nostro nomine BALDUINO has dimissorias dedimus litteras, quem in uestra diecesi canonice educatum, de ordine clericatus ad diaconatus proueximus gradum, ut his canonicis munitus apicibus cum nostra licentia ei in uestra parochia sub defensione ac regimine uestre chare dilectionis degere liceat, et ut eum si morum probitas et doctrine dignitas suppetit, ad presbyteratus ordinem promoueatis fideliter annuimus, illumque in sinu sancte matris Ecclesie canonice fouendum ad regendum uobis committimus. Hanc ergo epistolam Grecis litteris hinc inde munire decreuimus, et annulo nostre Ecclesie bullare censuimus. Christus pastorum Princeps fraternitatem  uestram ad custodiam sui gregis diu conseruare dignetur incolumen. I XL uIII I. [DCCC DCCC, CCC].




ANNO DOMINI MCXuII
RICHARDUS ABBAS PRATELLENSIS





NOTITIA HISTORICA IN RICHARDUM


Pratellense monasterium Goisfredus seu Gaufredus abbas, ordine quartus, septem annis administrauit, cuius loci ecclesiam dedicari curauit XuI Kal. Nouembris, quo die in ueteri Kalendario notatur dedicatio ecclesie Sancti Petri de Pratellis. In eodem Kalendario Gaufredus III Kal. Septembris obiisse dicitur, non Decembris, ut in Neustria pia  , ubi eius obitus hoc anno consignatur. Eius successor Richardus, uir eximie pietatis et non mediocris pro tempore doctrine, de Furnellis nuncupatus, in Baiocensi Sancti uigoris monasterio in monastica disciplina et in litteris primum institutus fuerat sub Roberto Tumbaleniensi, eius loci ultimo abbate, qui, Odone episcopo monasterii Sancti uigoris conditore in uinculis detento  , ad Montem Sancti Michelis, cuius cenobita erat, reuersus est. Post eius discessum noua illa monachorum congregatio, rectore orbata, breui dispersa est. In his Richardus, ut erat sciendi auidus, doctos et religiosos uiros in aliis monasteriis quesiuit, Anselmum Beccensem, Gerbertum Fontanellensem, et Gontardum Gemeticensem, in quorum contubernio aliquandiu habitauit. Mortuo demum Gaufredo Pratellensi abbate ad regimen illius abbatie cooptatus, sacrarum litterarum studium non intermisit, ut testantur uarie eius in plerosque diuine Scripture libros commentationes morales necdum edite, quas composuit inter molestas prefecture occupationes, in quibus se his studiis releuari passim testatur. Iam annos uiginti octo in sacris illis studiis insumpserat, cum suos in Genesim Commentarios dedicauit Anselmo Cantuariensis Ecclesie archiepiscopo quidam, ut se ipse passim dictitat, Dominice crucis seruus, tametsi Ordericus ait, illos commentarios, forte illorum partem, Mauricio S. Launomari Blesensium abbati inscriptos fuisse. In illa ad Anselmum epistola quis fuerit eius studiorum scopus explicat his uerbis: Ceterum Dominus inopiam mee scientie nouit, cui non ficte loquitur testimonium mee conscientie uel intentionis, quia nec presumo uiribus meis, nec ad plausum mortalium, nec ad fructum transitorie remunerationis operam impendo, ad explanandum perplexa mysteria Mosaice legis; in cuius siquidem amabili contubernio et contuberniali amore, ferme iam sunt transacti uiginti et octo anni, totum me retrusi; in cuius nimirum mandatis prosequendis dum desudo, ualde requiesco; cumque ab illius amplexibus importunitate negotiorum mundanorum preualente frequenter auellor, non modicum laborem incurro. Eumdem animi sui sensum fusius explicat in prologo commentarii super librum Numerorum, editi post expositionem ab ipso factam Deuteronomii, qui prologus inscriptus est Adelelmo, eruditissimo presbytero, ut Ordericus  testatur, et Flauiacensi monacho, qui cum Fiscunensibus sancte Trinitatis reuerenter militans consenuit. Patiantur lectores, ut illius prologi initium hic referam ad illustrandum pium auctorem, cuius opera nunquam, ut quidem opinor, prodibunt in lucem. Post sollicitudinem, inquit, cure pastoralis, post strepitualem dispensationem forensium rerum, post importunissimam altercationem rusticane multitudinis ferme ratione carentis, uixdum ego reuisens penetrale mee mentis, et dispendium uite mee perpendens, nec uspiam exitum aliquem reperiens; ualde, fili Adelelme, conqueror atque contristor, quoniam ubi prius tranquillitatem animi et claritatem assidue lectionis solitus fueram intueri, ibi procul dubio in intimo cordis mei tumultuantem cogitationum turbam et puluerem mundane commorationis compellor perpeti. Nouit enim ille qui renes et corda cunctorum rimatur, quia gestare mallem austeritatem prelati, quam uirgam pastoralis regiminis, etc. Quod attinet ad alios Richardi commentarios, Prouerbia Salomonis Pontio Cluniacensi abbati, expositionem in Cantica canticorum filio suo Mauricio dedicauit. In his porro aliisque commentariis se morosos censores passum esse testatur.





PROLOGUS RICHARDI IN LEuITICUM AD ANSELMUM CANTUARIENSEM ARCHIEPISCOPUM. 


 Incipit prologus in libro Leuitici editus a quodam Dominice crucis seruo.

Unus ex accolis domus filiorum Isrel ANSELMO Cantuariensis  Ecclesie archiepiscopo, hostiam uiuam, sanctam, rationabilem offerre summo pontifici.

Quoniam quidem in te diuersa dona sancti Spiritus  non ambigo uigere, amantissime et inter membra Christi plurimum uenerande, tum quia positus inter sollicitudines rerum ecclesiasticarum, non solum quotidianis, uerum etiam furtiuis horis noctium operam sapientie perscrutande uigilanter impendis; tum etiam quia que sentis in lege Domini, luculento sermone, suppeditante quidem facundia, potis es proferre. Item, quia turbam imperitorum atque discolarum mirabiliter muro tue patientie compescis, et eorum importunis assultibus immobilis permanes. Quia ergo tantam prerogatiuam uirtutum insitam tibi considero, explanationem in librum Leuitici experientie tue committere decreui. Ne id quidem uolo, ut aliquis arbitretur me in tuis laudibus efferendis declamasse, et tuum caput  oleo peccatoris oblinisse: quo te tutorem ac defensorem mearum ineptiarum, uti quibusdam uidetur, citius quam alio lucro asciscerem; quod si uerbis meis non credunt, uel operibus credant. Porro si uerus es amator sapientie diuine, nescies parcere cuiquam quem comperis dilaceratorem illius esse: que quidam res tanto mihi fit odibilis, quanto magis deludo delectabiles amplexus eiusdem experiri. Ceterum uehementer reuerens os loquentium iniqua, qui potius dispendia uite dormitando certatim unusquisque amplectuntur, quam circa mysteria sacrarum Scripturarum explananda compendium gratissimi laboris prosequi moliantur, queso uos, domine mi, ut istud opus animo uigilanti transcurratis, et totum quod sanum intellectum offendit, cultro catholice  fidei amputetis, et sic ubi minus fuerit quam decet, prout uobis placuerit, queso iterum ut suppleatis, ut postmodum sibilus quorumdam reprimatur, et dens liuidus atque corrosorius retundatur, et uestra auctoritate, diligenti quoque examine, liber iste commendatus, auribus plurimorum tutius diuulgetur. Quod si quando quilibet me presumptorem et opus uires ingenii mei transcendens aggredientem estimauerit, unum quidem prorsus abnegans diluo, alterum uero mihi inesse profiteor. Quia uero uitium presumptionis me incidisse quamplures autumant, dum textum Leuitici conatus sum explanare, et stylo scatenti prolixum opus assignare; tandem fatiscat uirosa lingua, et potius tela super incudem liuoris fabricata retorqueat in quemdam archipresulem,  et in multitudinem personarum religiosarum, quas munus gratie diuine filiis superne Ierusalem preesse uoluit. Illorum namque preceptis parui. Stylo currenti atque commentatorio totum opus in decem et septem libris consummaui. Testimonia uero Scripturarum quibus ea que dictando scribebam, cingere frequenter procuraueram, more quidem meo, prout simplex turba fidelium flagitabat, tanquam uerba libri exponere studui. Itaque dextram committens dextre Excelsi, qui suscitat de terra inopem, et de stercore eleuat pauperem, quod ipse mihi subministrauit, totum quidem diutinum laborem prona mente suscipiens, poscentibus libens porrexit. Nouerint trutinatores alienorum operum, quia Dominus per infirma uasa suis filiis pleraque  bona nonnunquam ministrare soleat, maxime cum quispiam pauper et amator sapientie floribus illius incubat, et pectore gemebundo, crebris quoque suspiriis, item riuulo lacrymarum interdum subsequente aures eiusdem pulsat. Quis, queso, mortalium adeo tenax uolaticarum rerum posset tolerare importunitatem cuiuslibet indigentis, et ante portam illius alimoniam crebro clamore postulantis biennio seu triennio, quin uel micas a mensa decidentes transmitteret. Profiteor me iacuisse ante portam summe sapientie uiginti et quinque annos nocte ac die, quibus poteram desideriis implorans, ut me sitientem in cellam uinariam intromitteret, et uino incomparabilis letitie meam inopiam releuaret. Et quoniam frequenter, sicut ueritas protestatur,  dicens: Pulsate et aperietur uobis, mihi quoque suum ostium diuina clementia pulsanti reserauit, et pro meo affectu plurima propinauit, que aliis propinare procuraui. Omnis qui indiget sapientia, postulet a Deo et dabitur illi. Certe nonnunquam uiderim pauperem ceteris in postulando stipem corporis necessariam paulisper importuniorem, et ideo persepe ui clamoris continue id quod desiderabat obtinuisse, et idipsum quod extorserat collegis suis torpescentibus distribuisse. Hunc itaque ritum imitando perhibeor esse importunus Domino meo Iesu Christo, qui si non dat mihi, eo quod amicus eius sim, surget tamen propter improbitatem, et dabit mihi panes quotquot habeo necessarios.





EPITAPHIUM RICHARDI 


Lux, flos, uas, patrie, monachorum, philosophie,
   Abbas Richardus, tota domus iacet hic.
Quidquid contexit lex, eius lingua retexit,
   Et ueterum quod quis implicat, explicuit.
Qui Februi ternas assignat morte Kalendas
   Cui det perpetuum uiuere uita Deus.




ANNO DOMINI MCXXXIII.
SANCTUS STEPHANUS ABBAS CISTERCIENSIS III





NOTITIA HISTORICA




CAPUT PRIMUM.---Ortus, uita monastica: peregrinatio. Accessus ad Molismum et Cistercium: eius prioratus.


1. Precipui auctores Cisterciensis ordinis fuerunt S. Robertus, B. Albericus, et iam indicatus S. Stephanus, quem Romani Martyrologii tabule hoc die memorandum proponunt. uitam S. Roberti abbatis Molismensis, et fundatoris habiti ordinis Cisterciensis, dedimus die 29 huius mensis Aprilis  , ubi latius primordia ordinis totius examinamus: atque allegamus uaria de S. Stephano, hic non nisi obiter attingenda, ad que, ne moles operis eccrescat, beneuolum Lectorem remittimus. uitam B. Alberici, sed ex Fasciculo sanctorum ordinis Cisterciensis a Chrysostomo Henriquez collecto,  dedimus 26 Ianuarii. Habebat illam lib. I, distinct. 2, eique subiunxit distinct. 3 uitam S. Stephani, quam curiosus Lector ibidem reperiet. Nos ex uariis, et potissimum ex libro utroque Exordii Cisterciensis, precipua seligimus.

2. De origine S. Stephani Angelus Manrique, in sua introductione ad Annales Cistercienses cap. 2, num. 4, ita loquitur: »Stephanus, cognomento Hardingus, genere nobilis, natione Anglus, professione fuit monachus; quod uite genus ab adolescentia sectabatur, ad Shirburnense monasterium induto habitu. Ex Anglia studiorum causa primum Scotiam, inde in Galliam Parisios transfretauerat. Ibi profanis litteris libatis, sacras penitus hausit disciplinas; labore assiduus, ingenio profundus, meditatione precipuus: et in quo  »scientia litterarum cum religione quadrabat: sermone comis, facie iucundus, animo semper in Domino letus. His solidioribus iactis fundamentis, post aliquot annos Romam proficiscitur, sacris liminibus uisitandis uenetandisque, clerico studiorum sibi socio adiuncto. Mirum in iuuene, quamuis religioso: quominus integrum Psalterium singulis diebus deuotus decantaret, nullis occupationibus distractionibusue, nullis negotiis potuit impediri: inter ipsa etiam uiarum  incommoda, nature obsequia, et que hominem trahebant erga proximos opera pietatis utriusque tabule, decantando Psalterio tempus et locus fuit, eodem clerico alternis respondente, fideli socio et prompto ad omne bonum.« Ita Exordium magnum Cisterciense lib. I, c. 27, seculo duodecimo a monacho Clarauallensi scriptum: ex quo asserit idem Manrique ad an. 1106, cap. 1, n. 5, »S. Stephani historiam summe illustrari.« At n. 5, cap. 2, in Introductione, ista addit:

3. »Post uisitata Rome loca sacra, crediderim et perfectioris adhuc uite ab Stephano Hardingo conceptum uotum, letus uterque Gallias repedabat; cum ecce peruium Lingonense territorium, et in eo Molismus recenti fama ad monachos diuertendi occasio  fuit. Sensit Stephanus se deberi noue fabrice, nouo cenobio, siue quod uerius dicam futuro ordini: et Roberto Albericoque deerat tertius, triplici illi funiculo texendo, rumpendo nunquam, tot homines celestibus uinculis ligaturo. Non tamen defuit feruenti tunc spiritui, sub ualidiore pietatis specie, acris tentatio: uetus societas soluenda dirimendaque, tum primum clerico ab ipso dissentiente, nec acquiescente remanere apud Molismum. Parentes olim fratresque dimissi relicteque opes, gloria mundi spreta, oblectamenta et delicie superata minus negotii facesserunt uiro Dei, quam unius probi ac probati amici iactura imminens, uel tot sanctorum conuictu compensanda. Sed uicit tandem animum herentem occulta uis, que Stephanum  Cistercio preparabat. Auxit Molismensem conuentum recens hospes, letantibus angelis, tabescentibus demonibus, Roberto Albericoque, abbate et priore, et ceteris fratribus suis eque gaudentibus.«

4. Deformata postmodum Molismus pre abundantia, nec corrigibilis, a S. Roberto deseritur, cura B. Alberico relicta: sed hic, uerbera et carcerem perpessus, cum S. Stephano in eremum, cui Unicus nomen erat, secessit. uerum ad Molismum omnes reuocati multa reformarunt: quia tamen non possent omnia, nouum cenobium construere meditantur, et  ad id facultate a legato apostolico impetrata, Cistercium eligunt, actore potissimum S. Stephano: de quo in allegato supra Exordio cap. 10, lib. I, ista leguntur: »Cum uerbum innouande religionis motum fuisset, ipse Stephanus primus inter primos feruentissimo studio laborauit, ac modis omnibus institit, ut locus et ordo Cisterciensis institueretur: cuius postmodum, ordinante Deo, pastor ac doctor erat instituendus.« Forsan etiam ad Odonem ducem Burgundie, auxilium petitum, missus fuit. Que omnia ad S. Roberti uitam deduximus.

5. Ceptum ergo incoli cenobium anno millesimo nonagesimo octauo a die 21 Martii, sub S. Roberto primo abbate: sed hoc iussu pontificis sequenti anno reuerso Molismum, B. Albericus in abbatem promotus,  et S. Stephanus ab eo prior suffectus est: qui simul cum eo uigorem discipline auxit, confirmationemque monasterii apud Paschalem promouit, iuuitque in primis Cistercii statutis formandis: et sic initium reformationis Cisterciensis datum, atque uestis alba assumpta est. In obitu B. Alberici, ab hac uita anno 1109 subtracti, habitum a S. Stephano sermonem fuisse, aliqua traditio est: et is, cum reliquis Alberici Actis, habetur 26 Ianuarii.



CAPUT II.---Abbas creatur: prima eius statuta. Paupertas domus diuinitus subleuata. Attentio eius in oratione. Humilitas.

6. Auctor Exordii magni Cisterciensis, lib. I, cap. 27, a Manrique citatus ad annum 1109, cap. 2, scribit: »Post mortem uero secundi sui pastoris, Cisterciensis Ecclesia adhuc pauper et modica conuenit de electione abbatis sine personarum acceptione tractare. Et mediante gratia Spiritus sancti, elegerunt uirum bonum, nomine Stephanum, natione Anglicum, qui cum eis de Molismo exierat; uirum conspicue sanctitatis; omniumque uirtutum gratia decoratum, eremi amatorem et feruentissimum sancte paupertatis emulatorem. Quod cum donante Domino, sicut prefati sumus, factum fuisset, tanquam fidelis et prudens dispensator, cepit illico deuotissima mentis intentione tractare qualiter ordinem suum nouiter fundatum, et adhuc in multis uacillantem  in melius proueheret et extolleret, talique moderatione roboraret, ut Domino Iesu fructum plurimum adferre ualeret. Conuocatis itaque fratribus suis, et habito cum eis consilio, tam ipse quam fratres eius interdixerunt ne dux terre illius seu aliquis alius princeps curiam suam in aliquo tempore in Ecclesia illa teneret, sicut antea in solemnitatibus agere solebant. Deinde ne quid in domo Dei, in qua die ac nocte Deo seruire cupiebant, remaneret quod superbiam aut superfluitatem redoleret; aut paupertatem uirtutum custodem, quam sponte propter Deum elegerant, aliquando corrumperet, confirmauerunt etiam, ne retinerent cruces aureas uel argenteas, sed tantum ligneas coloribus depictas, neque candelabra, preter  unum ferreum; neque thuribula, nisi cuprea uel ferrea; neque casulas, nisi de fustaneo uel lino siue panno, sed sine auro uel argento; neque albas uel amictus, nisi de lino, similiter sine auro uel argento. Pallia uero omnia et cappas atque dalmaticas tunicasque ex toto dimiserunt. Calices non aureos, sed argenteos, et si fieri posset deauratos; fistulam argenteam, et si possibile sit deauratam; stolas quoque ac manipulos de panno tantum, sine auro et argento, haberi uoluerunt. Palle quoque altarium, ut de lino fierent, et plane sine pictura, statuerunt: et ut ampulle ad ministerium altaris sine auro et argento essent.«

7. Hactenus ex citato Exordio, in quo indicati duces terre illius, erant duces Burgundie, a Roberto  rege Francorum prognati; ex quibus Roberti ipsius pronepos Odo primus, fundator huius monasterii, obierat anno 1102, et tunc uiuebat filius Odonis Hugo, mortuus anno 1142; cui successit Odo secundus, dicti Hugonis filius; qui superfuit usque ad annum 1152. Horum trium epitaphium exstat Cistercii in sacello ecclesie ad dexteram. De sacris uestibus, potissimum reiectis et non admittendis imposterum, uaria inquirit Manrique, et pallia uidentur potissimum generice sumpta, sub quibus quasi species palliorum sumuntur cappe, de choro scilicet, seu pluuialia, pro presbyteris; dalmatice, pro diaconis et subdiaconis; et tunice, pro thuribulario et ceroferariis. Fistula in usu erat pro iis qui preter sacrificantem  hauriebant sanguinem Christi. Quem ritum adhuc in solemnibus sacris uidimus obseruari apud Cluniacenses: et Caietanus par. I, quest. 80, art. 12, qu. 3, indicat, »in ordine Cisterciensi alicubi communionem fieri sub utraque specie:« quod etiam ad sanctimoniales eiusdem ordinis pertinuisse, uidimus 13 Aprilis in uita uener. Ide de Louanio lib. III, num. 10.

8. De ordinis sub S. Stephano paupertate usque ad mendicitatem, ista habet dictus auctor Exordii l. I, cap. 23, et ex eo Helinandus monachus Cisterciensis  apud uincentium Bellouacensem, lib. XXuI Speculi historialis, c. 2: »Memini me audiuisse magistrum  Petrum cantorem Parisiensem, uirum iustissimum atque doctissimum, referentem de Abbate isto Stephano Cisterciensi, quod cum ei quadam die nuntiatum esset a suo cellario, nichil haberi in monasterio unde uel una die fratrum necessitas sustentari possit, respondit: Sternite nobis duos asinos. Qui cum strati essent, fecit secum ascendere conuersum unum, et iussit ei ut in quodam uico panem ostiatim mendicaret, et ipse similiter in alio faceret; et postquam sic fecissent, ad unum locum, quem ei designauerat, conuenirent. In loco predicto sibi iam redeuntes obuiabant, cum ecce abbas uidit sacculum conuersi multo pleniorem quam suum; et subridendo ait. »Ubi mendicasti? ut uideo, in crassiori platea collegisti quam ego.---Respondit Conuersus: Presbyter  ille, quem uos optime nostis, sacculum meum impleuit. Quod audiens abbas, ingemuit et ait: ue uobis, quare ibi aliquid accepistis? Nesciebatis quod presbyter ille Simoniace ordinatus sit? et quod accepit est lepra et rapina? uiuit Dominus, quia de omni, quod dedit, nichil gustabimus. Absit quod peccatum illius comedamus, et nobis incorporetur. Conuocatisque pastoribus ouium, qui non longe erant, totum conuersi sacculum in sinus eorum euacuauit.« Hec ibi, quibus similia plura narrat auctor Exordii, et lib. I, cap. 31, ista dicit:

9. »Instabat sancta solemnitas Pentecostes, et in ipsa sacratissima die uix tanti panes in eadem domo inueniri poterant, qui fratribus sufficerent. Tum uero fratres uehementer exhilarati, tanquam si de ipsa  paupertate sua, quam propter Deum sustinebant, saginarentur, missam tante solemnitatis cum summa deuotione in iubilo cordis cantare ceperunt. Et ecce necdum finita missa, de promptuariis gratie Dei largam benedictionem repente, unde non sperabant, sibi transmissam cum multa gratiarum actione susceperunt. In his et similibus uir Dei perpendens quam ueraciter Scriptura dicit, »Quoniam nichil deest timentibus eum;« largitatem et miserationem Domini super se et super fratres suos admirans, magis ac magis in sancta religione proficiebat et beate paupertatis angustiis gloriabatur sicut in omnibus diuitiis.« Dein cap. 34 sequentia, his subnectenda, tradit idem auctor exordii.

10. »Quodam tempore cum domus Cistercii magna  fuisset paupertate adstricta, uen. abbas Stephanus uocauit unum ex fratribus suis, et loquens ad eum in spiritu Dei dixit: »uides, carissime frater, quia magna coarctati sumus inopia, et prope est ut fratres nostri fame et frigore ceterisque molestiis periclitentur. uade ergo ad nundinas uercelliaci, que proxime instant: et compares ibi quadrigas tres, et earum singulis ternos equos fortes atque tractores, quibus maxime egemus ad onera nostra portanda. Cumque quadrigas illas pannis et alimentis aliisque rebus necessariis oneraueris; adduces eas tecum, cum gaudio et prosperitate reuertens ad nos. Respondens autem frater dixit: Paratus sum, domine Pater, ut tuis iussionibus  obsequar, si pretium dederis ad illa subsidia comparanda.« Cui uenerandus abbas, in paupertate sua de misericordia Dei magnifice presumens, respondit: »uere, frater, scias, quia cum sollicitus et anxius quererem, unde necessitatibus fratrum nostrorum subuenirem, tres tantum denarii isti in domo ista reperti sunt: hos si uolueris tolle: reliqua uero quecunque defuerint, tibi Domini nostri Iesu Christi misericordia prouidebit. Securus itaque uade, quia mittet Dominus angelum suum tecum, et prosperum faciet iter tuum.« Profectus itaque uercelliacum frater ille, a quodam uiro fideli et timorato hospitio receptus est. Qui dum itineris eius causas et fratrum indigentiam agnouisset, abiit in instanti ad quendam locupletissimum uirum uicinum  suum, qui desperate languens ac pene iam moriturus, facultates suas pauperibus erogabat. Cumque Cisterciensium monachorum, quorum iam in partibus illis sanctitas celebris habebatur, eidem infirmo penuriam indicasset: uocatus ad domum eius supradictus frater, tantam pecunie summam ab ipso moriente recepit, ut cuncta que iniunxerat ei abbas sufficienter ex ea compararet.

11. »Acceptis itaque tribus rhedis cum nouem quadrigariis equis, ornauit atque onerauit eas cunctis que fratrum usibus opportuna esse cognouit. Et ita qui uacuus uenerat, secundum prophetiam abbatis, plenus et gaudens ad suos remeauit. Cumque Cistercio appropinquaret, nuntium misit qui abbati eius significaret aduentum pariter et prouentum.  Quo audito uenerabilis pater exsultauit in Domino uehementer, et conuocatis in unum fratribus, ait: »Deus miserationum Dominus, Deus miserationum libere ac liberaliter egit. uere nobiliter, uere eleganter fecisti, Procurator et Pastor noster, aperiens manum tuam, et implens benedictione tua penuriam nostram.« Tunc ordinata processione occurrerunt obuiam uenienti fratri usque ad portam, ita ut ipse abbas procederet indutus uestibus sacris cum pastorali uirga, ministris precedentibus eum cum cruce et aqua benedicta. Exceperunt ergo solemniter et cum multa gratiarum actione eleemosynam, non ut ab homine prestitam, sed tanquam celitus missam a Domino et misericordiam a Deo salutari suo. Porro uir iste prudens et spiritualis,  sicut intelligi datur, in hac tam celebri susceptione beneficii, filios suos tam presentes, quam posteros admonere uoluit, ut huius miraculi gratiam iugi meditatione retinerent, atque ex eo discerent in cunctis necessitatibus suis pia confidentia presumere de misericordia Dei; qui nunquam deserit sperantes in se, sed est semper pauperum suorum piissimus consolator, atque adiutor in opportunitatibus in tribulatione.« Hactenus auctor Exordii apud Manrique ad annum 1110. Huic annectimus que eidem Stephano egro post apertam uenam contigerunt ac referuntur lib. II Exordii, cap. 30, his uerbis:

12. »Minuerat aliquando sanguinem propter Christum pauper abbas Stephanus, et propter inopiam  domus cellarius, cui ex precepto regule pauperum et infirmorum cura incumbit, nichil ad manum habebat, unde pauperi et infirmo abbati suo lautius aliquod edulium prepararet. Et sincera caritate abbatem suum diligens, discurrebat si forte alicubi aliquid inueniret: unde caritatem qua intus ardebat, etiam foris ostenderet. Cum ecce auis quedam grandis aduolat, non mediocris quantitatis piscem unguibus ferens in quem continuo coram mirantium oculis proiecit et recessit, copiosam predam cellario relinquens, unde abbatis sui minutioni sufficeret ac prouideret.« Sed ex libro I eiusdem Exordii addendum illud, quod cap. 32, narratur:

13. »Ceterum quam non surdus Stephanus fuerit auctor sancte regule, precipientis, ut sic stemus ad  psallendum, ut mens nostra concordet uoci nostre, ex eo quod subdimus, liquebit. Mos erat ei, ut lecta collatione cum ecclesiam intraret, ostium ecclesie manu teneret, et digitos firmius quasi pro signo premeret: sicut solent homines signum aut modum facere, quatenus per hoc admoniti, memorie arctius imprimant, quod obliuisci nolunt. Cumque hoc frequenter faceret, quodam die unus de fratribus, cui familiaritas ausum prebuit, interrogauit eum cur hoc faceret. Cui Pater sanctus: »Omnibus, inquit, cogitationibus meis, quas ex iniuncto officio pro dispositione domus per diem admittere cogor, dico ut foris remaneant, nec prorsus ingredi presumant, sed expectent usque cras, ut dicta prima hic eas inueniam.« Hec ibi, quibus similia de S. Bernardo  narrantur; qui potuit illud a S. Stephano suo abbate didicisse. Dein cap. 33, ista adduntur: »Quante uero humilitatis fuerit, quamque odio habuerit omnem fastum superbie; ferula pastoralis eius, cum qua in festiuis processionibus incedere solebat, satis indicat: que usque hodie in Cisterciensi sacrario ob reuerentiam tanti Patris conseruata, et in magna ueneratione habita, non multum a communibus sustentatoriis, quibus senes et debiles inniti fere solent, distare uidetur.«



CAPUT III.---In tedio deficientis posteritatis consolatio ab apparente Monacho defuncto, et a uisione moribundi. Aduentus S. Bernardi et aliorum.

14. Guilielmus abbas S. Theodorici lib. I uite S.  Bernardi, cap. 3, ista scribit: »Eo tempore nouellus et pusillus grex Cisterciensis, sub abbate uiro uenerabili Stephano, cum iam grauiter ei tedio esse inciperet paucitas sua, et omnis spes posteritatis decideret, in quam sancte illius paupertatis hereditas transfunderetur, uenerantibus omnibus in eis uite sanctitatem, sed refugientibus austeritatem; repente diuina uisitatione tam leta, tam insperata letificatus est, ut in die illa responsum hoc a Spiritu sancto accepisse sibi domus illa uideretur: Letare sterilis que non pariebas, et clama que non parturiebas, quia multi filii deserte magis quam eius que habet uirum , de quibus postmodum uisura es filios filiorum usque in multas generationes.« Hec  ibi. At quomodo in ea desolatione moribundum monachum sit allocutus S. Stephanus, ita narratur in Exordio magno lib. III, cap. 28: »uides, carissime, in quanto tedio et defectione mentis uersamur, quia arctam et angustam uiam, quam in Regula beatissimus Pater Benedictus proposuit, utcumque ingressi sumus. Sed utrum hec nostra conuersatio, Deo placeat, non satis constat nobis: presertim cum ab omnibus uicinis monachis, tanquam nouarum rerum adinuentores, et scandali schismatisque incentores diiudicemur. Super omnia uero meroris acerbissimi iaculo transfigit cor meum paucitas nostra, quoniam singuli morte interueniente quotidie tollimur e medio; et sicut ualde pertimesco, nobiscum pariter hec noua cepta religio finem accipiet: quoniam personas industrias,  et ad humilitatem sancte paupertatis idoneas, usque ad presens Dominus associare nobiscum nequaquam dignatus est, per quas huius nostre institutionis formulam ad posteros transmittere ualeamus. Quapropter, in nomine Domini nostri Iesu Christi, pro cuius amore arctam et angustam uiam, quam in Euangelio sequacibus suis proponit , ingressi sumus, et in uirtute obedientie tibi precipio, quatenus post obitum tuum  ad nos redeas, et de statu nostro, quantum ipsius misericordia uoluerit, nos certos facias.« Ad quem infirmus: »Faciam, inquit, libenter, domine Pater, quod precipis, si tamen tuis precibus adiuto, mandatum tuum licuerit adimplere.«

 15. »Quo mortuo pauci fluxerant dies, et uenerabilis abbas cum conuentu fratrum in labore positus, sicut moris est, pausandi dederat signum: ipse quoque paululum remotus ab aliis, orationi insistens, caputio coopertus caput, sedebat. Et ecce frater ille defunctus, magna claritatis gloria perfusus, coram ipso astitit, ita tamen ut magis in ere leuari, quam in terra consistere uideretur. Requisitus quomodo se haberet, uel qualiter sibi esset, respondit: »Bene, optime Pater, bene mihi est: bene sit et tibi, quia per doctrinam et sollicitudinem tuam, illius interminabilis gaudii, illius incomprehensibilis pacis Dei que exsuperat omnem sensum, particeps esse merui, pro qua adipiscenda duros noui ordinis nostri labores patienter et humiliter sustinui. Et nunc  iuxta tuum preceptum redii, gratiam et misericordiam Domini nostri Iesu Christi tibi Patri et fratribus tuis annuntians. Quia uera preceperas de statu uestro uos certificare debere; omni scrupulo dubietatis excluso certum teneatis, quod sancta et Deo placens est uita et conuersatio uestra. Porro meror, qui de non relinquenda posteritate precordia tua nimium depascitur, quantocius a te repelletur, et in iubilum et exsultationem euadet. Quoniam adhuc dicent filii sterilitatis tue in auribus tuis: Angustus est nobis locus, fac spatium ut habitare possimus. Ecce enim iam ex hoc tempore magnificauit Dominus facere uobiscum mittens uobis personas multas: inter quas erunt nobiles  et litterati uiri plurimi, qui ita domum istam replebunt, ut hinc, tanquam examina apum estuantia et redundantia, euolantes, plurimas mundi partes penetrent; et de semine Domini, quod in hoc loco coaluit, multiplices sanctarum animarum manipulos, ex uniuersis mundi partibus collectos, celestibus granariis inferant.« His auditis abbas sanctus, gaudio et exsultatione repletus, diuine pietati gratias ex intimis medullis cordis retulit, felici experimento probans, quam ueraciter Scriptura testatur, »Quoniam non derelinquit Dominus sperantes in se .«

16. »Parabat interim nuntius celestis abire; sed sine benedictione Patris spiritualis, quod mirum dictu est, minime presumpsit. Dixit itaque abbati:  Tempus est, Domine Pater, ut reuertar ad eum, qui me misit: et propterea peto, quatenus benedictione tua firmatum me dimittas.« Cui stupens et pauens abbas, respondit: »Quid est queso quod loqueris? Tu de corruptione ad incorruptionem, de uanitate ad ueritatem, de tenebris ad lucem, de morte ad uitam transisti; et a me, qui sub his omnibus adhuc miserabiliter gemo, benedictionem petis? Hoc contra omnem iuris et rationis integritatem esse uidetur. Ego potius a te debeo benedici, et propterea obsecro te, ut benedicas mihi.« Cui ille: »Non ita conuenit, Pater: tibi enim a Domino collata est benedicendi potestas, utpote in apice dignitatis et spiritualis magisterii constituto. Mihi uero discipulo tuo, qui per salutarem  doctrinam tuam huius mundi inquinamenta deuitaui, benedictionem accipere optabile est: neque enim prorsus hinc recedam, nisi benedictionem tuam meruero.« Abbas uero stupore et admiratione repletus, neque ausus ultra pertinaciter reniti, eleuata manu benedixit ei: sicque illa sancta anima disparens, speciem uisibilem quam assumpserat, secretis inuisibilibus restituit.

17. »Altera uice, cuidam ex fratribus uiam uniuerse carnis ingressuro, apparuit in uisione innumera multitudo hominum, prope oratorium eiusdem ecclesie, iuxta fontem quemdam lucidissimum, lauans uestimenta sua: et in ipsa uisione dictum est ei, quia fons ille fons Ennon uocaretur. Quod cum indicasset abbati, protinus intellexit uir magnificus  per hoc diuinam consolationem significari.« Hactenus auctor Exordii, ex quibus ultima leguntur in uita S. Bernardi citata cap. 3, additurque: »Et multum quidem tunc abbas de promissione, sed plurimum postea de exhibitione letatus egit gratias Deo per Iesum Christum. S. Hieronymus in locis Hebraicis: Ennon, inquit, ubi baptizabat Ioannes, sicut in Euangelio scriptum est , et ostenditur nunc usque locus, octauo lapide Scythopoleos inter Salim et Iordanem.«

18. Guilielmus prefatus ita auspicatur caput 4 uite S. Bernardi: »Anno ab Incarnatione Domini 1113, a constitutione domus Cisterciensis Xu, seruus Dei Bernardus, annos natus circiter uiginti tres,  Cistercium ingressus cum sociis amplius quam triginta sub abbate Stephano, suaui iugo Christi collum submisit. Ab illa autem die dedit Dominus benedictionem, et uinea illa Domini Sabaoth dedit fructum suum, extendens palmites suos usque ad mare, et ultra mare propagines suas.« Hec ibi, quibus consonant que in Exordio paruo  cap. 18 his uerbis proferuntur. »Ergo istis temporibus Dominus uisitauit locum illum. Nam tot clericos litteratos, et nobiles laicos, etiam in seculo potentes et eque nobiles, uno tempore ad illam Dei gratia transmisit ecclesiam; ut triginta insimul in cellam nouitiorum alacriter intrarent, ac bene contra propria uitia et incitamenta  malignorum spirituum fortiterque decertantes cursum suum consummarent. Quorum exemplo senes et iuuenes diuerseque etatis homines, in diuersis mundi partibus animati  illuc concurrere, superba colla iugo Christi suaui subdere, dura et aspera regule precepta ardenter amare, ecclesiamque illam mirabiliter letificare et indeficienter corroborare ceperunt.«



CAPUT Iu.---uaria sub eo monasteria constructa. Statuta noua. Charta caritatis dicta.

19. Quomodo ordo Cisterciensis ceperit extra primum domicilium propagari ita legitur apud Manrique,  uerbis ex Tabulario Firmitatis depromptis: »Tantus erat numerus fratrum apud Cistercium, quod neque substantia quam habebant eis sufficere, nec locus in quo manebant eos conuenienter capere posset. Placuit itaque fratribus, ut locum alium quererent, in quo pars ipsorum, ab aliis corpore non anima separata, Deo deuote et regulariter deseruiret. Quem locum dum abbas Stephanus sollicite ac studiose perquireret, ad notitiam domini Gualteri Cabilonensis episcopi et canonicorum eiusdem ciuitatis, nec non ad aures duorum comitum, Gaudelrici uidelicet et Guilelmi, aliorumque illustrium uirorum, ista peruenit discussio. Qui uehementer inde gaudentes, et terram suam undequaque perlustrantes, Deo uolente tandem locum idoneum predictis monachis,  ad Deo seruiendum et regulariter uiuendum, inuenerunt. Quibus inibi collocandis duo supradicti comites partem silue, quam incole loci illius Bragne appellant, leto animo prebuerunt. Pie posteritati ergo notatum sit quod decimo octauo mensis Maii, anno Domini millesimo centesimo decimo tertio, monasterium Firmitatis supra Grosnam situm, prima filia ordinis Cisterciensis, in diecesi Cabilonensi, ab illustrissimis comitibus, Ganderico uidelicet et Guillelmo, fundatum est. Cuius quidem ecclesia beatissime Marie uirginis per reuerendissimum Gualterum episcopum Cabilonensem, presentibus Ioscelino Lingonensi episcopo, dictis uenerabilissimis comitibus, aliisque uiris quamplurimis conspicuis  pietate, consecrata fuit. Quo decimo sexto Maii, uigilia dedicationis eiusdem, uenerabilis Pater Stephanus, abbas tertius Cisterciensis, sese conferens, fratrem Bertrandum cum aliis duodecim religiosis, propagande religionis causa, secum adduxit.« Hec ex Tabulario Firmitatis, quibus similia habentur in Exordio magno lib. I, cap. 33, et dein ista subiunguntur: »Nec dubitamus quin prius sollicitudine paterna Stephanus eis, non dico pretio, sed uirtutum odore locum ipsum cum edificiis acquisierit, atque etiam ex Cistercii patrimonio reliquias, calices, ornamenta, uestimenta, libros ad diuinum officium, ad mensam et ad lectionem claustri necessarios, ceteraque ad religionis statutum, iuxta morem per ipsum in suo ordine institutum requisita, ministrauerit.«  Distat hoc cenobium Cabillone circiter decem passuum milibus.

20. Accessit anno sequente 1114 alterum cenobium, Pontiniacum dictum, quatuor leucis ab urbe Autissiodoro distans, in cuius diecesi fundatum est: atque hec est secunda Cistercii filia, cui circiter centum monasteria traduntur subiecta, uti Firmitati triginta. At tertia filia Clarauallis in diecesi Lingonensi, a qua urbe quinque leucis distat, preesse aut saltem prefuisse traditur octingentis circiter monasteriis. De huius origine ista habet Guillielmus lib. I uite S. Bernardi, cap. 5: »Cum autem complacuit ei qui eum segregauit a seculo et uocauit, ut ampliore gratia reuelaret in eo gloriam suam; et multos filios Dei, qui erant dispersi, per  eum congregaret in unum; misit in cor abbatis Stephani, ad edificandam domum Clare-uallis mittere fratres eius. Quibus abeuntibus ipsum etiam dominum Bernardum prefecit abbatem; mirantibus sane illis, tanquam maturis et strenuis tam in religione quam in seculo uiris; et timentibus ei, tum pro tenuioris etate iuuentutis, tum pro corporis infirmitate et minori usu exterioris occupationis.« Hec ibi. Fuimus nos anno 1661 per plures dies Cistercii, et cum ueneratione adiuimus oratorium in quo S. Bernardus cum aliis nouitiis pia exercitia egisse dicebatur. Fuimus tunc etiam in monasteriis Firmitate et Pontiniaco, ubique beneuola caritate excepti, et in uitis sanctorum colligendis adiuti. In ueteri monasteriorum chronologia ista leguntur: »Anno ab Incarnatione  Domini millesimo centesimo decimo quinto, septimo Kalendas Iulii, fundata est abbatia Clareuallis: eodem et eodem die abbatia Morimundi.« Que de dimissis a Stephano ex Cistercio ad dicta cenobia monachis uidentur esse intelligenda. Est autem Morimundus quarta Cistercii filia, in Lingonensi etiam diecesi sita, in confiniis Lotharingie et Comitatus Burgundie. Subsecute sunt constructiones plurimorum monasteriorum, que Carolus de uisch in Bibliotheca Scriptorum Cisterciensium, ex antiquissima Chronologia, recenset ultra nonaginta tempore S. Stephani erecta, non solum per omnes Galliarum prouincias, sed etiam in Italia et Hispania, in Anglia, Germania et Suetia; atque ita, ut supra dictum est, »Ordo extendit palmites usque ad mare  et ultra mare propagines suas.« uerum infra solum erecta fuisse uiginti indicatur.

21. Ex istis illustris est Bona-uallis, a Guidone archiepiscopo uiennensi, postea summo pontifice, Callisto II dicto, fundata, ut ex Chronico Bonauallensi his uerbis refertur: »Anno ab Incarnatione Domini millesimo centesimo decimo septimo, cum dominus Guido, sancte Romane Ecclesie legatus, uiennensis Ecclesie archiepiscopus, nunc autem papa catholicus, rediret a concilio quod apud Diuionense castrum, cum multorum episcoporum et abbatum aliarumque religiosarum personarum conuentu celebrauerat, ueniens ad nouum monasterium, quod usitato uocabulo Cistercium nuncupabatur, rogauit  Dominum Stephanum abbatem illius loci, ut in uiennensi suo archiepiscopatu monasterium construeret: ubi monachi sub regula et abbate uiuentes, pro se omni Clero et populo sibi commisso misericordiam Dei deuote exorarent. Cuius petitioni idem abbas, communicato monachorum sibi commissorum consilio, annuens uenit uiennam; et consilio et auxilio prescripti domini pape Calixti, in ualle quadam cepit cenobium edificare, quod Bonam uallem idem papa dictauit uocari. Et sciendum, quod omnes sumptus ad hoc opus necessarii eiusdem pape prouidentia seu administratione prouenerunt.« Hec ibi.

22. Cum ita monasteria inciperent fundari et ordo Cisterciensis dilatari, Stephanus capitulo Cistercii  celebrato, insignes leges seu statuta  suis prescripsit. »Considerans autem  hec statuta nequaquam inconsulta sedis apostolice auctoritate firma esse posse, predecessoris quoque sui imitatus exemplum, cum conuenientia abbatum et fratrum suorum, Romam misit: a domino Calisto secundo tunc apostolice sedis pontifice, suppliciter petens, quatenus ea que cum coabbatibus et fratribus suis ad roborandam monastici ordinis disciplinam statuerat, auctoritate apostolica rata et inconcussa fore decerneret. Cuius petitioni summus pontifex clementer annuens, ad confirmationem ordinis decretum promulgauit, decimo Kalendas Ianuarii, indictione XIII, Incarnationis Dominice anno 1109.  Pontificatus anno primo.« Hec ibi. Continet autem hec Charta caritatis capitula triginta, que ad dictum annum apud Manrique legi possunt, cap. 4, ubi ex manuscripto Clari loci cap. 5 ista adduntur: »uenerabilis Pater Stephanus, sagacitate peruigil ac mire prouidus, ad precidendos schismatum surculos, qui succrescentes exoriturum mutue pacis prefocare poterant fructum, eximias leges condidit; et scriptum illud Chartam caritatis competenter uoluit uocari, quod ea tantum que sunt caritatis, tota eius series redoleat: ita ut nichil pene aliud ubique prosequi uideatur, quam nemini quidquam debeatis, nisi ut inuicem diligatis. Que quidem charta, sicut ab eodem Patre digesta, a prefatis abbatibus confirmata, sigilli quoque apostolici auctoritate  munita est.« Hec ibi. Ipsum pontificis diploma habetur cap. 7. At que deinceps a S. Stephano statuta sunt, a morte eius in unum collecta fuerunt: eademque in capitula 87 distincta edidit idem Manrique ad annum 1134, cap. 6. Que omnia apud eum uideri possunt.



CAPUT u.---Onus abbatiale depositum: morbus, obitus, cultus.

23. »Cum beatus Pater Stephanus, uti in Exordio magno lib. I, cap. 37, legitur, officium sibi commissum, secundum ueram humilitatis Domini nostri Iesu Christi regulam, strenue administrasset, longo confectus senio, ita ut caligarent oculi eius, et uidere non posset, curam pastoralem deposuit. Successit  itaque ei quidam indignus, nomine Wido; qui donis externis, adinstar sepulcri dealbati, non mediocriter pollens, interius erat putredine uitiorum sordens. Cum in ipso promotionis sue primordio fratrum de more professionem reciperet, idem Dei famulus Stephanus uidit in spiritu immundum spiritum ad illum uenientem, atque in eius os ingredientem. uix mensis preterierat unus, et ecce reuelante Domino, denudata est impuritas ipsius, et eradicata est mox de paradiso plantatio spuria, quam Pater celestis non plantauerat;« et substitutus est uir sanctissimus Raynardus.

24. »Instante tempore quo emeritorum laborum senex in gaudium Domini sui introducendus, et de ultimo paupertatis loco, quem secundum consilium  Saluatoris in hoc mundo elegerat, ad summi Patris familias conuiuium ascensurus decumberet; conuenerunt fratres quidam, etiam ex abbatibus ordinis sui  ut amicum fidelem et Patrem humillimum repatriantem deuotissimis obsequiis et precibus prosequerentur. Cum uero iam in agonia constitutus, morti approximaret, ceperunt fratres inter se loquentes, tanti meriti hominem beatificare, dicentes eum secure posse pergere ad Deum, qui tantum fructum in Ecclesia Dei temporibus suis fecisset. Quo audito, et recollecto prout potuit spiritu, quasi increpantis uoce dixit: »Quid est quod loquimini? In ueritate dico uobis, quia sic trepidus et sollicitus ad Deum uado, quasi qui nunquam aliquid  boni fecerim. Nam si aliquid boni in me fuit, uel si fructus aliquis per paruitatem meam prouenire potuit, cooperante gratia Dei; timeo et ualde contremisco, ne forte minus digne minusue humiliter gratiam apud me detinuerim.« Hoc ergo perfecte humilitatis scuto, que in ore sonabat et in corde uigebat, munitus, hominem exuit: et omnia nequissima aduersarii tela, quamuis ignea, quamuis  sulphurea, potenter repellens, acrias tempestates securus pertransiuit, et ad portas paradisi coronatus ascendit. Sacre corporis eius exuuie, iuxta predecessoris eius reliquias uenerabiliter condite sunt: ut quibus in hac uita unus fuerat spiritus et una fides, sic etiam in eterna beatitudine non dispar esset gloria.« Hactenus dictum Exordium.

25. Tabule antique Cistercienses produnt eum obiisse anno millesimo centesimo tricesimo quarto, die uicesimo octauo Martii: ad quem diem eum referunt Henriquez et Bucelinus in suis Menologiis, et Saussaius in Martyrologio Gallicano, cuius hoc est elogium: »Item ipso die depositio S. Stephani, tertii abbatis Cisterciensis, uiri conspicue sanctitatis omniumque uirtutum gratia decorati: qui sancte  paupertatis emulator feruentissimus, et eremi amator cupidissimus, feliciter exacta religiose professionis militia; postquam multos in Christi castra tirunculos, et in his aliorum ducem S. Bernardum transcripsisset, ouans ad superne glorie euocatus est brauium: cuius beata memoria sacris Ecclesie tabulis inscripta, fulget inter sanctorum natalitia insignis, decimo quinto Kalendas Maii.« Ad presentem diem 17 Aprilis, ista leguntur in Martyrologio Romano: »Cistercii in Gallia S. Stephani abbatis, qui primus eremum Cisterciensem incoluit, et S. Bernardum cum sociis ad se uenientem letus excepit.« Eodem die passim in Martyrologiis monasticis celebratur. uisitur hodie sarcophagum ad ingressum ecclesie Cisterciensis, uersus claustrum capituli,  cum hac inscriptione: »Sancti et uenerabiles Patres, abbates monasterii et ordinis Cisterciensis fundatores et amplificatores, hic simul reconditi sunt, D. Albericus. D. Stephanus, D. Raynardus, D. Gozouinus, D. Fastradus, etc., quorum felices anime, omnipotenti Deo uiuentes, nostri semper memores existant.





SANCTI STEPHANI ABBATIS CISTERCIENSIS III CENSURA DE ALIQUOT LOCIS BIBLIORUM.


 Frater STEPHANUS, Noui monasterii abbas, et presentibus et futuris seruis Dei salutem.

Hanc historiam scribere disponentes, inter plurimos libros quos de diuersis ecclesiis congregauimus ut ueraciorem sequeremur, in quemdam fere ab omnibus multum dissonantem impegimus. Et quia illum pleniorem ceteris inuenimus, fidem ei accommodantes, hanc historiam, secundum quod in eodem  libro inuenimus, scripsimus. Qua digesta, non modice de dissonantia historiarum turbati sumus, quia hoc plena docet ratio, ut quod ab uno interprete, uidelicet beato Hieronymo, quem, ceteris interpretibus omissis, nostrates iamiamque susceperant, de uno Hebraice ueritatis fonte translatum est, unum debeat sonare. Sunt tamen quidam ueteris Testamenti libri, qui non de Hebraico, sed de Chaldaico  sermone ab eodem nostro interprete sunt translati, quia sic eos apud Iudeos inuenit, sicut ipsemet in prologo super Daniele scribit, nosque illos sicut ceteros libros secundum eius translationem suscepimus. Unde nos multum de discordia nostrorum librorum, quos ab uno interprete suscepimus, admirantes, Iudeos quosdam in sua Scriptura peritos adiuimus, ac diligentissime lingua Romana inquisiuimus de omnibus illis Scripturarum locis, in quibus ille partes et uersus, quos in predicto nostro exemplari inueniebamus, et iam in hoc opere nostro inserebamus, quosque in aliis multis historiis Latinis non inueniebamus. Qui suos libros plures coram nobis reuoluentes, et in locis illis ubi eos rogabamus, Hebraicam, siue Chaldaicam scripturam Romanis  uerbis nobis exponentes, partes uel uersus, pro  quibus turbabamur, minime repererunt. Quapropter Hebraice atque Chaldaice ueritati, et multis libris Latinis, qui illa non habebant, sed per omnia duabus illis linguis concordabant, credentes, omnia illa superflua prorsus abrasimus, ueluti in multis huius libri locis apparet, et precipue in libris Regum, ubi maior pars erroris inueniebatur. Nunc uero omnes qui hoc uolumen sunt lecturi rogamus, quatenus nullo modo predictas partes uel uersus superfluos huic operi amplius adiungant. Satis enim lucet in quibus locis erant, quia rasura pergameni eadem loca non celat. Interdicimus etiam auctoritate Dei et nostre congregationis, ne quis hunc librum, magno labore preparatum, inhoneste tractare, uel ungula sua per scripturam uel marginem eius  aliquid notare presumat  .





SERMO BEATISSIMI STEPHANI IN OBITU PRAEDECESSORIS SUI.


 Si in amissione tanti boni equales nos reddidit tristitia, debilis consolator erit, qui indiget consolatione. Amisistis uenerabilem Patrem et rectorem animarum uestrarum; amisi ego non solum Patrem et rectorem, sed socium et commilitonem, et in bellis Dei singularem athletam; quem uenerabilis Pater Robertus ab incunabilis religionis, unica domo singulari doctrina, pari pietate nutriuerat. Deest nobis, sed non Deo; et si non Deo, nec nobis deerit. Hoc enim peculiare et proprium sanctorum est dum a uita discedunt, relinquere corpus amicis, et amicos in mente deferre Corpusculum et singulare pignus dilectissimi Patris habemus, et ipse nos omnes pio affectu in mente deduxit. Et si ipse deductus ad Deum, inseparabili amore coniunctus est cum eo; et nos qui in eo sumus, similiter coniunxit. Quid amplius dolendum? Felix sors, felicior cui  taliter contigit, felicissimi nos ad talem presentiam euecti: nichil enim iucundius euenisse potest Christi athletis, quam trabea carnis relicta ad eum euolare, pro cuius amore tot perpessi sunt labores. Accepit pugnator brauium, apprehendit cursor premium, uictor assecutus est coronam, possessor nobis postulat palmam. Quid igitur dolemus? Quid lugemus gaudentem? Quid tristamus super plaudentem? Quid mestis uocibus queruli coram Domino prouoluimus, si euectus ad sidera, dolet de hoc  ille qui assiduo desiderio similem nobis deprecatur finem. Non doleamus super militem securum, doleamus super nos constitutos in prelio, et tristes mestasque uoces in orationes uertamus, deprecantes triumphatorem Patrem, ne rugientem leonem, et seuum aduersarium de nobis triumphare patiatur.





SANCTI STEPHANI EPISTOLAE.



I. Stephani abbatis et Cisterciensium epistola ad Ludouicum regem cognomine Crassum.





II.  Stephani abbatis, Hugonis Pontiniacensis, Bernardi de Clara-ualle ad Honorium papam.





[CHARTA CHARITATIS.]





ADMONITIO IN CHARTAM CHARITATIS.

Hanc Cisterciensis ordinis primam constitutionem, CHARTAE CHARITATIS nomen a suis auctoribus accepisse, testantur in primis omnia illius manuscripta, ac subinde plures Romani pontifices; maxime uero Eugenius III, Anastasius Iu, Adrianus Iu, Alexander III et Clemens Iu. Qui dum illam singuli confirmarunt, hoc illi nomen constanter asseruerunt. Nec sane desunt huius tam honorifice nuncupationis rationes. Nam preter quam quod Clemens Iu hoc eam nomine insignitam ait, a CHARITATE quam undecunque spirant illius decreta: Calixtus II, qui primus eam singulari diplomate consecrauit, eamdem omnium tam abbatum et monachorum eiusdem ordinis, quam episcoporum in quorum parochiis prima illorum monasteria constituta fuerant consensu ac deliberatione communi ac mutua caritate sancitam fuisse declarat. Tantum uero abest ut aliquam illius auctores, terrene alicuius, ut ipsi loquuntur, commoditatis seu rerum temporalium exactionem suis fratribus per illam imponere tentauerint, quin potius illis, si quando penuriam aut ruinam eorum aliqui incurrerent, subsidium a ceteris maxima cum caritate suppeditari uoluerunt. Adde quod quemadmodum eorum successores in eiusdem constitutionis prologo censuerunt, hac ipsa constitutione mutue pacis precauentes naufragium, statuerunt quo pacto quoue modo, imo qua CHARITATE, monachi eorum per abbatias, in diuersis partibus mundi constitutas corporibus diuisi, animis indissolubiliter conglutinarentur. Hec de nomine huius constitutionis.

Quod autem spectat ad decreta que in illa continentur, omnia illa ad duo potissimum capita referuntur; nempe ad morum institutionem et ad regimen ordinis seu administrationem. Ac primum quidem illius caput moribus instituendis Regulam S. Benedicti prescribit, eamque unicam, utpote sufficientem, si accurate et ad litteram obseruetur. Cetera uero illius capita regimini personarum ac monasteriorum administrationi subseruiunt, dum uisitationes monasteriorum, electiones abbatum, Patrum abbatum auctoritatem, capituli generalis celebrationem et alia id genus sapientissime moderantur; quibus, ut hoc obiter moneam, omnem huius ordinis iurisdictionem, superioritatem et auctoritatem ad abbates proprios, ad Patres abbates et ad capitulum generale reuocare uelle uidentur.

De auctore uero huius constitutionis hoc nobis apparet uero similius, nimirum S. Stephanum Cistercii tertium abbatem, precipuum quidem illius fuisse auctorem, non tamen unicum. Nam, ut supra memininus, eadem constitutio consensu ac deliberatione communi omnium abbatum et monachorum sancita est, quemadmodum Calixtus II, Eugenius III et Clemens. Iu disertis uerbis profitentur.

Ceterum etsi non constet quo precise anno conscripta sit, certissimum est eam anno millesimo centesimo decimo nono ab eodem summo pontifice Calixto II fuisse confirmatam.





CHARTA CHARITATIS


Antequam abbatie Cistercienses florere inciperent, domnus Stephanus abbas et fratres sui ordinauerunt, ut nullo modo abbatie in alicuius antistitis Diecesi fundarentur, antequam ipse decretum inter Cisterciense cenobium et cetera ex eo nata exaratum et confirmatum, ratum haberet, propter scandalum inter pontificem et monachos deuitandum. In hoc ergo decreto predicti fratres mutue pacis futurum precauentes naufragium elucidauerunt et statuerunt, suisque posteris reliquerunt, quo pacto quoue modo, qua caritate, monachi eorum per abbatias in diuersis mundi partibus corporibus diuisi, animis indissolubiliter conglutinarentur. Hoc etiam decretum chartam caritatis uocari censebant, quia eius statutum omnis exactionis grauamen propulsans, solam caritatem et animarum utilitatem in diuinis et humanis exsequitur.



INCIPIT CHARTA CHARITATIS.  CAPUT PRIMUM. De singulari inter personas huius ordinis consensione circa sensum et praxim Regule S. Benedicti ceterosque alios usus ac ceremonias.


Quia unius ueri Regis, et Domini, et Magistri, nos omnes seruos licet inutiles, cognoscimus, idcirco abbatibus et confratribus nostris monachis,  quos per diuersa loca Dei pietas per nos miserrimos homines sub regulari disciplina ordinauerit, nullam terrene commoditatis, seu rerum temporalium exactionem imponimus. Prodesse enim illis, omnibusque sancte Ecclesie filiis cupientes, nichil quod eos grauet, nichil quod eorum substantiam minuat, erga eos agere disponimus: ne dum nos abundantes  de eorum paupertate esse cupimus, auaritie malum, quod secundum Apostolum idolorum seruitus comprobatur, euitare non possimus. Curam tamen animarum illorum gratia  caritatis retinere uolumus: ut si quando a sancto proposito et obseruantia sancte Regule, quod absit, declinare tentauerint, per nostram sollicitudinem ad rectitudinem uite redire possint.

I. Regula seruetur sine nouo sensu.---Nunc uero uolumus, illisque precipimus, ut Regulam beati Benedicti per omnia obseruent, sicuti in Nouo Monasterio obseruatur. Non alium inducant sensum in lectione sancte Regule, sed sicut antecessores nostri sancti Patres, monachi scilicet Noui Monasterii  intellexerunt et tenuerunt, et nos hodie  intelligimus, et tenemus: ita et isti intelligant et teneant.

II. Mores idem sint in omnibus cenobiis.---Et quia omnes monachos ipsorum ad nos uenientes in claustro nostro recipimus, et ipsi similiter nostros in claustris suis, ideo oportunum nobis uidetur, et hoc etiam uolumus, ut mores et cantum et omnes libros ad horas diurnas et nocturnas, et ad missas necessarios, secundum formam morum et librorum Noui Monasterii possideant: quatenus in actibus nostris nulla sit discordia, sed una caritate, una regula, similibusque uiuamus moribus.

III. Procul priuilegia contra ordinis statuta.--- Nec aliqua Ecclesia uel persona ordinis nostri aduersus communia ipsius ordinis instituta priuilegium a  quolibet postulare audeat, uel obtentum quomodo libet retinere.



CAPUT II.---De uisitationibus Patrum abbatum, ac mutua ipsorum ad inuicem honoris prosecutione.

Iu. Abbas Cistercii ut matris ordinis abbas excipiatur. ---Cum uero abbas Noui Monasterii ad aliquod horum cenobiorum uisitandi gratia uenerit, illius loci abbas, ut ecclesiam Noui Monasterii  sue Ecclesie esse matrem recognoscat, cedat ei in omnibus locis monasterii, et ipse abbas adueniens locum illius abbatis, quandiu ibi manserit, teneat: excepto, quod non in hospitio, sed in refectorio cum fratribus, propter disciplinam seruandam, comedet,  nisi abbas illius loci defuerit.

u. Abbates hospites ut recipiendi.---Similiter et omnes abbates superuenientes nostri ordinis faciant; quod si plures superuenerint, et abbas loci defuerit, prior illorum in hospitio comedat. Et hoc excipitur, quod abbas loci illius, etiam in presentia maioris abbatis nouitios suos post regularem probationem benedicet.

uI. D. Cisterciensi quid cauendum in filiationibus. ---Abbas quoque Noui Monasterii caueat, ne quidquam presumat tractare, aut ordinare, aut contingere,  de rebus illius loci ad quem uenerit, contra abbatis uel fratrum uoluntatem.

uII. Quid possit in eisdem.---Si autem precepta Regule uel nostri ordinis intellexerit in eodem loco preuaricari, cum consilio presentis abbatis caritatiue studeat fratres corrigere. Si uero abbas loci illius non adfuerit, nichilominus quod sinistrum inuenerit, corrigat.

uIII. Pater abbas uisitet filius.---Semel per annum uisitet abbas Maioris ecclesie, uel per se, uel per aliquem de coabbatibus suis, omnia cenobia que ipse fundauerit: et si fratres amplius uisitauerit, inde magis gaudeant.

IX. Cistercium quatuor primi uisitent.---Domum autem Cisterciensem simul per seipsos uisitent  quatuor primi abbates, de Firmitate, de Pontigniaco, de Claraualle, de Morimundo, die quam inter se constituerint, preter annuum capitulum, nisi forte aliquem eorum grauis egritudo detineat.

X. Reuerentia abbatibus exhibeatur, cum Cistercium uenerint.---Cum autem aliquis nostri ordinis abbas ad Nouum Monasterium uenerit, reuerentia congrua abbati ei exhibeatur; stallum abbatis illius teneat, in hospitio comedat, si tunc abbas defuerit. Si uero presens fuerit, nil horum agat, sed in refectorio comedat. Prior autem loci negotia cenobii disponat. Inter abbatias illas que se non genuerunt alterutras, ista erit lex. Omnis abbas in omnibus locis sui monasterii coabbati suo cedat aduenienti, ut adimpleatur illud: Honore inuicem preuenientes .

XI. Cum multi conuenerint, quis primus.---Si duo aut eo amplius conuenerint, qui prior erit de aduenientibus locum superiorem tenebit. Omnes tamen preter abbatem presentis loci in refectorio comedent, ut supra diximus. Alias autem ubicunque conuenerint, secundum tempus abbatiarum ordinem suum tenebunt; ut cuius ecclesia fuerit antiquior, ille sit prior. Ubicunque uero consederint, humilient sibi mutuo.



CAPUT III.De institutione, auctoritate et forma capituli generalis.

XII, XIII. Abbatia que aliam fundauit, in eam ius  habet. Abbates ad capitulum generale ueniant.--- Cum uero aliqua Ecclesiarum nostrarum Dei gratia adeo creuerit, ut aliud cenobium construere possit, illam definitionem, quam nos inter confratres nostros tenemus, et ipsi inter se teneant, excepto quod annuum capitulum inter se non habebunt: sed omnes abbates de nostro ordine singulis annis ad generale capitulum Cisterciense, omni postposita occasione conuenient, illis exceptis, quos corporis infirmitas retinuerit; qui tamen idoneum nuntium delegare debebunt, per quem necessitas remorationis eorum  capitulo ualeat nuntiari. Et illis item exceptis, qui in remotioribus partibus habitantes, eo termino uenerint, qui eis fuerit in capitulo constitutus. Quod si quis quacunque alia occasione quandoque remanere a nostro generali capitulo presumpserit, sequentis anni capitulo pro culpa ueniam petat, nec sine graui animaduersione pertranseat.

XIu. In capitulo generali que agenda.---In quo capitulo de salute animarum suarum tractent: in obseruatione sancte Regule uel ordinis, si quid est emendandum uel augendum, ordinent: bonum pacis et caritatis inter se reforment.

Xu. In eodem capitulo abbatum lapsus corrigantur. ---Si quis uero abbas minus in Regula studiosus, uel secularibus rebus nimis intentus, uel in aliquibus  uitiosus repertus fuerit, ibi caritatiue clametur  , clamatus ueniam petat, penitentiam pro culpa sibi indictam adimpleat. Hanc uero clamationem non nisi abbates faciant.

XuI. Si in correctione alicuius sit dissidium, cuius iudicio standum.---Si forte aliqua controuersia inter quoslibet abbates emerserit, uel de aliquo illorum tam grauis culpa propalata fuerit, ut suspensionem aut etiam depositionem mereatur: quidquid inde a capitulo fuerit definitum, sine retractatione obseruetur. Si uero pro diuersitate sententiarum in discordiam causa deuenerit, illud inde irrefragabiliter teneatur, quod abbas Cisterciensis, et hi qui sanioris consilii, et magis idonei apparuerint, iudicabunt: hoc obseruato, ut nemo eorum, ad quos  specialiter causa respexerit, definitioni debeat interesse.

XuII. Cenobia penuriam patientia ab aliis iuuentur. ---Quod si aliqua causa Ecclesia pauperiem intolerabilem incurrerit: abbas illius cenobii coram omni capitulo hanc causam intimare studeat  . Tunc singuli abbates maximo caritatis igne succensi, illius Ecclesie penuriam rebus sibi a Deo collatis, prout habuerint, sustentare festinent.



CAPUT Iu.---De electionibus abbatum.

XuIII. Mortuo abbate, ut fiat electio successoris. ---Si qua domus ordinis nostri abbate proprio fuerit destituta, maior abbas de cuius domo domus illa  exiuit, omnem curam habeat ordinationis eius, donec in ea abbas alius eligatur: et prefixa die electionis, etiam ex abbatibus, si quos domus illa genuit, aduocentur, et consilio et uoluntate patris abbatis, abbates et monachi domus illius abbatem eligant.

XIX. Mortuo D. Cisterciensi, qui successoris electioni interesse debeant.---Domui autem Cisterciensi, quia mater est omnium nostrum, dum proprio abbate caruerit, quatuor primi abbates, scilicet, de Firmitate, de Pontigniaco, de Claraualle, et de Morimundo, prouideant, et super eos sit cura domus  illius, donec in ea abbas electus fuerit et statutus. Ad electionem autem Cisterciensis abbatis prefixa et nominata die, ad minus per quindecim dies conuocentur ex abbatibus, quorum domus de Cistercio exierunt: et ex aliis, quos predicti abbates et fratres Cistercienses idoneos nouerint: et congregati in nomine Domini abbates et monachi Cistercienses eligant abbatem.

XX, XXI. Quis in abbatem matris ecclesie  eligi possit. Nullus in abbatem alterius ordinis eligatur.--- Liceat autem cuique matri ecclesie nostri ordinis, non solum de monachis filiarum suarum ecclesiarum, sed de ipsis quoque abbatibus earum, libere sibi si necesse fuerit, assumere abbatem: personam uero de alio ordine nulla de nostris ecclesiis sibi  eligat in abbatem: sicut nec nostrarum aliquam liceat aliis monasteriis, que non sunt de ordine nostro, dari.



CAPUT u.---De cessione et depositione abbatum.

XXII. Abbas uolens cedere ut sit admittendus.--- Si quis abbas pro inutilitate seu pusillanimitate sua, a patre suo abbate domus illi, unde sua exiuit, postulauerit, ut ab onere abbatie sue relaxetur: caueat ille, ne facile ei sine causa rationabili et multum necessaria acquiescat. Sed et si tanta fuerit necessitas, nichil inde per se faciat: sed uocatis aliquibus abbatibus aliis nostri ordinis, eorum consilio agat, quod pariter nouerint oportere.

 XXIII. Abbas ut deponendus, si culpe exigant.--- Si quis uero abbatum contemptor sancte Regule, aut ordinis esse preuaricator, uel commissorum sibi fratrum uitiis consentiens innotuerit: abbas matris ecclesie per seipsum uel per priorem suum, aut quomodo opportunius potuerit, de emendatione eum admoneat usque quater. Quod si nec ita correctus fuerit, nec sponte cedere uoluerit: congregato aliquanto numero abbatum nostre congregationis, transgressorem sancte Regule ab officio suo amoueant: ac deinceps alter qui dignus sit, consilio et uoluntate maioris abbatis a monachis illius Ecclesie simul et abbatibus, si qui ad eam pertinent, sicut supra dictum est, eligatur.

 XXIu. Depositus si recalcitret, ut puniendus.--- Si autem is qui deponitur, aut monachi eius, quod Deus auertat, contumaces et rebelles esse uoluerint, ut sententiis minime acquiescant, ab ipso abbate matris ecclesie, et a ceteris coabbatibus eius, excommunicationi subdantur: ac deinceps ab eo cerceantur, prout potuerit, et nouerit expedire.

XXu. Resipiscentes quo se possint conferre.---Ex hoc sane si quis illorum ad se reuersus, de morte anime resurgere, et ad matrem redire uoluerit tanquam filius penitens suscipiatur.

 XXuI. Nullus alio migret inuito abbate.---Nam sine hac causa multo semper studio deuitanda, nullus abbas monachum alterius cuiuscunque abbatis ordinis nostri sine eius assensu retineat: nullus in domum alterius cuiuslibet, sine eius uoluntate, suos ad inhabitandum monachos introducat.

XXuII. D. Cisterciensis quomodo corrigendus.--- Eodem etiam modo si forte, quod absit, abbates nostri ordinis matrem nostram Cisterciensem Ecclesiam in sancto proposito languescere, et ab obseruatione Regule uel ordinis nostri exorbitare cognouerint, abbatem eiusdem loci per quatuor primos abbates, scilicet de Firmitate, de Pontiniaco, de Claraualle, de Morimundo, sub ceterorum abbatum nomine, usque quater, ut corrigatur ipse, et alios  corrigere curet, admoneant, et cetera que de aliis dicta sunt abbatibus, si incorrigibiles apparuerint, circa eum studiose adimpleantur: excepto quod si cedere sponte noluerit, nec deponere, nec contumaci anathema dicere poterunt; donec in generali capitulo, aut si illud forte iam uisum fuerit expectari non posse, in conuentu alio, conuocatis abbatibus  qui de Cistercio exierunt, et aliquibus aliorum, uirum inutilem ab officio suo deponant: et tam ipsi quam monachi Cistercienses idoneum abbatem eligere studeant.

XXuIII. Quid si ipse et eius monachi non acquiescant.--- Quod si abbas ille et monachi Cistercienses contumaciter recalcitrare uoluerint: gladio excommunicationis eos ferire minime uereantur.

XXIX. Resipiscentes quo possint confugere.---Postea uero si quis horum preuaricatorum tandem resipiscens, et animam suam saluare cupiens, ad quamlibet quatuor nostrarum ecclesiarum, siue ad Firmitatem, siue ad Pontiniacum, siue ad Claramuallem, seu ad Morimundum, confugerit: sicut domesticus et coheres ecclesie cum regulari satisfactione  recipiatur, quoadusque proprie ecclesie, sicut iustum fuerit, reconciliate, quandoque reddatur.

XXX. Capit. generale ubi tunc habendum.---Interim annuum abbatum capitulum non apud Cistercium, sed ubi a quatuor supra nominatis abbatibus preuisum fuerit, celebrabitur.





USUS ANTIQUIORES ORDINIS CISTERCIENSIS.






ADMONITIO.

 Cum, ut superius uidimus, prime constitutionis ordinis Cisterciensis seu Charte Charitatis auctores, eamdem uiuendi et agendi rationem omnibus monasteriis ac personis eiusdem ordinis prescripsissent, libellum hunc ex usibus ac ceremoniis quas illuc usque tenuerant concinnatum singulis monasteriis, iisdem moribus ac ritibus inter se colligandis, imperarunt. Cuius subinde libelli directionem uniuersus ordo ita complexus est, ut de alio sibi comparando, uix ab eo tempore cogitarit. Hunc ergo librum, et si iam semel et iterum in lucem prodierit, pluribus illius manuscriptis inter se collatis, in ea quam primum habuit forma, non nudum tamen ut hactenus, sed notis et obseruationibus adornatum, ac in quinque ueluti partes iuxta diuersitatem materie quam pertractat, maioris perspicuitatis gratia distributum, additis ac notatis iis que illi aliquando pro quarumdam festiuitatum celebratione instituenda identidem accesserunt, sine ulla siue titulorum siue capitulorum immutatione, noua hac editione et accessione in publicum rursus abire permittimus.

Ac ut illius in ipso limine lectori rudem ob oculos ponamus imaginem:

Ia illius pars Breuiarii ac Missalis Cisterciensis dispositionem tradidit, eamque iuxta Regulam S. Benedicti.

IIa que incipit a cap. 52, ceremonias tam in horis canonicis quam in missarum celebratione obseruandas, usque ad cap. 70, iuxta antiquiorem usum Ecclesie prosequitur.

IIIa que a cap. septuagesimo usque ad octuagesimum nonum se extendit, modum agendi ac ritus in ceteris exercitiis regularibus tenendos demonstrat.

Iua Que ab eodem capite octuagesimo nono usque ad centesimum secundum protenditur, infirmorum curam, mortuorumque suffragia persequitur.

ua Denique, que ab eodem capite centesimo secundo usque ad finem eiusdem libri pertingit, hebdomadariorum seu ministrorum sibi inuicem in ecclesiasticis regularibusque obsequiis qualibet hebdomada succedentium, superiorum item ac officialium quorumlibet munia fuse sapienterque describit.

His autem de fine ac ordine libelli huius utcunque prelibatis, si quis tempus illius ac etatem inquirat, antiquitatem illi potius quam certum aliquem annum asseremus. uerosimilius tamen est eum, aut simul cum Charta Charitatis, aut immediate post fuisse concinnatum, ut uel ex eo patet, quod inter libros necessario habendos in prima cuiuslibet monasterii fundatione recenseatur capite duodecimo Institutorum eiusdem ordinis que anno millesimo centesimo tricesimo quarto edidit sanctus Raynardus, Cistercii quartus abbas, quindecim circiter annis post confirmationem Charte Charitatis. De auctore uero seu conscriptore nichil certum.



PARS PRIMA. Breuiarii ac Missalis Cisterciensis secundum Regulam S. Benedicti dispositio.



CAPUT PRIMUM. De Aduentu Domini.


In Aduentu Domini, Dominica prima Esayas incipiatur ad uigilias, et deinceps totus legatur per Aduentum, non solum ad uigilias, sed et in refectorio prout tempus expetierit. Eisdem quoque diebus cum post uesperas et Laudes et ad missam de ipso Aduentu et aliquo sancto facienda est commemoratio, prius de Aduentu, et postea de sancto fiat commemoratio. In tertia uero septimana eiusdem Aduentus, ieiunia Quatuor Temporum omni anno sunt agenda; et homilie Euangeliorum ad ipsos tres dies ieiuniorum pertinentes ad uigilias legende: quarum prime lectiones a diaconis, quos cantor uoluerit, pronuntiande sunt; et feria quinta eiusdem septimane sermones  sancti Augustini de Incarnatione Domini, uidelicet Legimus sanctum Moysen; et, uos, inquam, conuenio  ad uigilias sunt recitandi.

Si quando uero festiuitas sancti Thome apostoli in eadem feria quinta euenerit, tertia feria eiusdem septimane, prenotati sermones legantur. Sciendum tamen quod Antiphona illa, que quinta die ante diem Natiuitatis intitulatur ad Benedictus, sicut in Antiphonario notatur, id est Nolite timere, etiamsi ipsa dies quinta Dominica euenerit, non obmittitur, sed dicitur ad Benedictus. Illa uero de Dominica, scilicet Aue Maria, remaneat.



CAPUT II. Quomodo per hiemem priuatis diebus ad uigilias diuiduntur Responsoria.

 Omnia Responsoria que cantantur a Kalendis Nouembris usque in Pascha Dominicis diebus, et Responsoria Apparitionis, scilicet Hodie in Iordane, diuidantur trina per singulos dies priuatis diebus usque ad sextam feriam. Sexta uero feria repetantur a capite, exceptis illis diebus qui habent propria Responsoria: scilicet ante Natale Domini et post, et ante Pascha et dum cantantur Responsoria, Domine, ne in ira. Porro Aspiciens quod in Dominica cum tribus uersibus canitur, quoties priuatis diebus repetetur, cum solo ultimo uersu cantabitur. Quod si aliqua festiuitas duodecim lectionum interuenerit, illa tria Responsoria, que dicenda fuerant in ipsa die quam occupauit festiuitas, dicantur ea die que  uacua successerit festiuitati.



CAPUT III. De uigilia Natiuitatis Domini.

In uigilia Natiuitatis Domini post Nocturnos more solito uigilie pro defunctis agantur: et cetera omnia sicut aliis priuatis diebus persoluantur, cum flexione genuum usque ad uesperas Natalis Domini; excepto quod missa illius diei post Primam sine flexione genuum, et ea ueneratione qua Dominicis diebus  canitur, sit celebranda. Ad quam una tantum oratio dicatur; nisi forte presens defunctus fuerit. Et prophetia Esaye ante Epistolam a quolibet fratre rogato a cantore legatur.

In capitulo autem post primum uersum prime lectionis que sic incipit, iehsu Christus Filius Dei in Bethlehem Iude nascitur, totus conuentus pro ueneratione sancte Natiuitatis prostratus, orationem breuem faciat: et abbate uel priore, si Abbas defuerit, surgente, ceteri etiam se erigant et resideant, lectorque tunc reliqua lectionis prosequatur.

Si autem uigilia Natiuitatis Domini euenerit die Dominica, ita celebretur. Inuitatorium, Leuate capita uestra. In primo nocturno Antiphona, Domine, in uirtute. Psalmus, Domine, in uirtute, et, Deus Deus  meus, respice, et cetera ut in Breuiariis. uersus, Hodie scietis quia ueniet Dominus. Lectiones uero dicantur que in ipsa Dominica quarta in Aduentu Domini in libro Lectionari scripte sunt, id est, Audite me, qui sequimini quod iustum est. Et in eodem primo nocturno legantur Responsoria Canite tuba. Non auferetur. Me oportet minui. Ecce iam uenit.

In secundo nocturno, Antiphona, Dominus defensor. Psalmus, Dominus illuminatio, et Ad te clamabo, etc. uersus, Crastina die delebitur iniquitas terre. Responsoria, uirgo Isrel. Iuraui, dicit Dominus. Non discedimus a te. Intuemini quantus sit.

Ad Cantica, Antiphona, Alleluia. Canticum, Domine, miserere nostri. uersus, Egredietur uirga. Euangelium, Cum esset desponsata. Homelia Origenis; ex  qua homelia legantur quatuor Lectiones, sicut designate sunt in libro; quarum primam legat die quidem Dominico diaconus hebdomadarius; priuatis uero diebus, quem cantor uoluerit. Responsoria, Sanctificamini. Constantes estote. Sanctificamini, filii Isrel. Nascetur uobis. Euangelium post Te Deum laudamus, Cum esset desponsata mater Iesu. Collecta, Deus qui nos Redemptionis.

In laudibus, Alleluia. Psalmus, Miserere mei, Deus, et, Confitemini Domino, etc. Capitulum, Ecce uenio cito. Responsorium, Hodie scietis. Hymnus, Splendor paterne glorie. uersus, Constantes estote. Ad Canticum de Euangelio: Antiphona, Orietur sicut sol. Collecta, Deus qui nos redemptionis. Pro Commemoratione  Dominice: Antiphona, Aue Maria. uersus, Emitte agnum, Domine. Collecta, Excita, Domine, potentiam.

Missa matutinalis de Dominica, id est, Memento nostri, Domine, cum sua collecta dicatur, nisi presens defunctus fuerit. Maior uero missa de uigilia, id est, Hodie scietis. Alleluia dicatur, et Credo in unum Deum. Prophetia Esaye ante Epistolam non obmittatur.

 Ad horas diei Alleluia. uersiculi autem de uigilia scilicet, Ad Tertiam: uersus, Hodie scietis. Ad Sextam: uersus, Crastina die delebitur iniquitas terre; Ad Nonam, uersus, Constantes estote. In Tertia uero capitulum et Collecta de uigilia. Ad Sextam et ad Nonam, sicut in aliis tribus Dominicis diebus transactis.

Ad uesperas super Psalmos dicatur sola prima antiphona, scilicet, Antequam conuenirent, Psalmum, Dixit Dominus. Confitebor. Beatus uir. Laudate, pueri, quatuor scilicet Psalmi sub una Antiphona. Capitulum, Paulus seruus Christi Iesu. Responsorium, O Iuda et Ierusalem. Hymnus, Intende, qui regis. uersus, Benedictus qui uenit in nomine Domini. Ad Magnif. Antiph. Cum esset desponsata. Collecta, Deus qui nos redemptionis. Post quas uesperas non fit  commemoratio de Dominica.



CAPUT Iu. De Natiuitate Domini.

In nocte Natiuitatis Domini cellerarius prouideat de duobus conuersis, qui ignem in calefactorio monachis ad interuallum calefaciendis preparent, si tamen frigus hoc exegerit. Finita namque post Euangelium Collecta, exibit conuentus de ecclesia: et lampadibus in claustro et in lauatorio accensis, ab illo fratre qui in capitulo per interualla post Nocturnos lumen solet deferre, sedebunt fratres in claustro, et qui uoluerit calefaciat se.

Dehinc, ut tempus dictauerit, pulsato modice signo a sacrista, preparent se ministri altaris ad missam, Dominus dixit ad me. Ad quam missam adiuuent ad  induendum et exuendum illi duo fratres qui postea ad missam matutinalem, scilicet post Laudes, hoc iterum facturi sunt. Preparatis uero ministris, iterum signo pulsato ut conueniant fratres in chorum, supradicta missa sicut in natali unius apostoli celebretur. Expleta missa, factoque interuallo atque sedentibus fratribus in claustro, eo ordine quo supra taxauimus signum a sacrista pulsetur, et Matutinorum Laudes inchentur.

Post Matutinorum Laudes fratres lege suprascripta in claustro sedeant. Secretarius  uero signo solito altaris ministros ad preparandos se accersat, temperato sic hoc interuallo post Matutinorum Laudes, ut incipiente diei aurora, incipiatur missa, Lux fulgebit. Ad quam missam  non cantentur misse priuate donec Offerenda compleatur, exceptis missis pro communicandis conuersis. Porro ista missa in mane sicut in diebus Dominicis agatur, et fratres infirmi et diuersis officiis deputati ad communionem eant. Qua missa celebrata mox exeuntibus fratribus de choro, signum pulsetur a sacrista: et uti mos est festiuis diebus interuallum custodiri, inter Matutinarum Laudes et Primam: ita teneatur inter hanc missam, Lux fulgebit, et Primam. Iterum pulsato signo ad Primam ueniant fratres in chorum, et faciant solitam  orationem. Post Primam autem intrent capitulum.



CAPUT u. De octauis Domini.

In tribus autem sequentibus diebus missa matutinalis erit, Puer natus est nobis. In prima die istorum trium dierum scilicet sancti Stephani, ad hanc predictam missam prima Collecta erit, Concede, quesumus, omnipotens Deus. Secunda uero, Da nobis, quesumus. Deinde Epistola, Apparuit gratia Dei. Euangelium, Exiit edictum.

In secunda autem die, uidelicet in die sancti Ioannis euangeliste, prima Collecta erit, Concede, quesumus, omnipotens Deus; secunda uero, Ecclesiam tuam; tertia, Da nobis, quesumus: Deinde  Epistola, Apparuit benignitas; Euangelium, Pastores loquebantur.

In die sanctorum Innocentium prima Collecta erit, Concede, quesumus, omnipotens Deus, secunda: Deus, cuius hodierna die; deinde, Da nobi, quesumus; In quarto loco, Ecclesiam tuam; Epistola, Apparuit gratia; Euangelium, Exiit edictum.

Notandum tamen quia si in die sancti Stephani dies Dominica occurrerit, uel presens defunctus ad missam matutinalem superuenerit in die sancti Ioannis: Epistola, Apparuit gratia; Euangelium, Exiit edictum, dicatur. In die uero Innocentium Epistola, Apparuit benignitas; Euangelium, Pastores loquebantur. Similiter si in die sancti Ioannis  dies occurrerit Dominica, uel presens defunctus superuenerit in die Innocentium: Epistola, Apparuit benignitas; Euangelium, Pastores.

Ipso die ad uesperas prima commemoratio fiat de sancto Thoma  ; postea de Natiuitate et de octauis sanctorum. Cetera omnia de sancto Thoma sicut in libris adnotatum est, fiant. Cuius festiuitas tam in nocte quam in die plenarie agatur. Et obseruatur illa ratio que in tribus precedentibus festiuitatibus est assignata: scilicet de commemorationibus faciendis, de matutinalis misse dispositione de Dominica si occurrerit, de mortuo si presens fuerit. Ad introitum uero maioris misse, Letabitur iustus. Collecta, Adesto, Domine, etc., sicut in festo  sancti uincentii. Quod si Dominicus dies fuerit, post Laudes fiat primitus commemoratio diei Dominice, id est Dum medium silentium; postea de Natiuitate: deinde de octauis sanctorum per ordinem. Missa matutinalis, Dum medium silentium. Prima Collecta, Omnipotens sempiterne Deus, dirige. Secunda, Adesto, Domine. Tertia, Concede. Postea de octauis sanctorum. Ad uesperas super Psalmos dicatur una Antiphona, Iste sanctus pro lege.

In crastino sancti Thome, nisi dies Dominicus fuerit, peractis nocturnis mox pergant fratres more solito ad luminare legere, et post Laudes sine interuallo  Prima sequatur. Qua dicta, missa celebretur ut in Dominicis diebus, scilicet Puer natus est nobis. Collecte, Concede, quesumus: Da nobis, quesumus: Ecclesiam tuam: Deus cuius hodie. Epistola, Apparuit gratia: Euangelium, Exiit edictum.

Post missam uacent fratres lectioni, usque ad horam secundam. Deinde dicta tertia, eant in capitulum, et postea ad opera manuum. Sed et hoc notandum, quod ad uigilias huius diei expositio Euangelii, scilicet Exiit edictum, legenda sit et pronuntianda a quolibet diacono, ut in duodecim lectionibus. Si dies hec Dominica fuerit, sicut in libris continetur, ita fiat.



CAPUT uI. Quomodo a Natiuitate Domini usque ad Septuagesimam, diebus Dominicis officia missarum disponantur singulis annis.


Prima semper Dominica que post diem Natiuitatis Domini euenerit, officium, Dum medium silentium, ad missam matutinalem dicatur. Similiter prima semper Dominica que post diem Apparitionis euenerit, officium, In excelso throno, ad missam matutinalem cantetur, excepto quod si eadem Dominica officium Omnis terra simul cum historia, Domine ne in ira, propter celeritatem instantis Septuagesime fuerit canendum, In excelso throno, in crastino Apparitionis dicetur. Et notandum quia cum dies Dominicus tertia die post Epiphaniam, et deinceps usque ad Octauam Apparitionis euenerit, omni  die post Octauam Apparitionis, ad Laudes et ad uesperas, Collecta, uota, quesumus, Domine, usque in subsequentem Dominicam, qua omnis terra, cani debet, continuatur. Eadem quoque missa, id est In excelso throno per eosdem dies, uidelicet post Octauam Apparitionis secundum quod in sententia  de missis diebus priuatis dicendis ordinatum est, dicetur: si tamen officium Omnis terra, in ipsis Octauis Apparitionis uel ante dictum non fuerit.

Cum autem inter septimanam illam qua cantatur, In excelso throno, et Septuagesimam quinque ueniunt hebdomade, tunc, Omnis terra, duabus primis: Adorate Deum uero tribus ultimis canatur hebdomadis; ita scilicet ut unaqueque septimanarum illarum,  quibus, Omnis terra canetur, suam propriam habeat Collectam, cum Epistolis et Euangeliis ad eam pertinentibus: et tres ultime septimane quibus, Adorate canetur, similiter; hoc scilicet modo. Prima hebdomada dicitur officium Omnis terra. Collecta, Omnipotens sempiterne Deus, qui celestia simul: Epistola, Habentes donationes: Euangelium, Nuptie facte sunt. Secunda hebdomada item officium, Omnis terra: Collecta Omnipotens sempiterne Deus, infirmitatem: Epistola, Nolite esse prudentes apud uosmetipsos: Euangelium, Cum descendisset iehsu. Tertia hebdomada officium, Adorate Deum: Collecta, Deus qui nos in tantis: Epistola, Nemini quidquam debeatis:  Euangelium, Ascendente Iesu. Quarta hebdomada item Officium, Adorate Deum. Collecta, Familiam: Epistola, Induite uos: Euangelium, Simile est regnum celorum homini qui seminauit. Quinta hebdomada item officium Adorate cum supradicta Collecta, Epistola et Euangelio.

Cum uero infra predictum terminum quatuor ueniunt hebdomade, tunc, Omnis terra duabus primis: Adorate uero duabus ultimis canatur. Cum uero non nisi tres infra predictum terminum ueniunt hebdomade: Omnis terra, prima trium illarum hebdomada, cum primis duabus collectis, scilicet Omnipotens sempiterne Deus, qui celestia: et omnipotens sempiterne Deus, infirmitatem cum Epistolis et Euangeliis ad ipsas pertinentibus, dicatur; ita scilicet ut  feria quinta Omnipotens sempiterne Deus, infirmitatem, ad Laudes incipiatur. Ipsaque die Missa Omnis terra, cum Epistola et Euangelio ad ipsam pertinentibus cantetur: et usque in Sabbatum tam ad uesperas quam ad Laudes teneatur; reliquis uero duabus ultimis hebdomadis ut supra in quatuor hebdomadis descriptum est, agatur.

Et cum infra sepe memoratum terminum ab In excelso throno usque ad Septuagesimam, non nisi due eueniunt hebdomade: in prima quidem, ut in tribus descriptum est, fiat. Secunda uero qua cantabitur, Adorate Deum, de duabus Collectis, scilicet Deus qui nos in tantis, et, familiam tuam: cum Epistolis et Euangeliis ad eas pertinentibus, agatur similiter. Cum uero una sola hebdomada inter illam  de, In excelso throno et Septuagesimam euenerit, tunc ambo illa officia cum supra memoratis Collectis, Epistolisque et Euangeliis ad eas pertinentibus, illis duabus hebdomadis prima scilicet qua cantatur, In excelso throno, et secunda que est ante Septuagesimam, Cantor ut melius potuerit exsoluere, procuret: si tamen in eadem secunda hebdomada que est ante Septuagesimam propter aliquam solemnitatem duodecim Lectionum, uel propter commemorationem alicuius sancti qui proprietatem  habet in graduali persolui non potuerunt.

Quod uero ob breuitatem temporis, de duabus Collectis in una septimana dicendis cum suis Epistolis et Euangeliis, et de secunda Collecta feria  quinta incipienda diximus obseruandum: si ob presentem defunctum uel duodecim lectionum solemnitatem, uel commemorationem alicuius sancti, qui proprietatem habet in graduali feria quinta uenientem, id impeditum fuerit prima die quam, post illam feriam quintam ante Dominicam ab huiusmodi expeditam, cantor inuenerit totum persoluat. Quod si etiam feria sexta aliquo horum occupata fuerit tunc quidem Sabbato Dominicalis missa canatur. Itaque feria quinta uel sexta, uel Sabbato ubi prius uacuum a proprietate sancti, locum inuenerit: Dominicale Officium persoluatur; nec pro presenti defuncto differatur, sed utraque missa dicatur. Similiter  etiam obseruetur quoties aliqua Dominicalis missa dicta non fuerit in conuentu.



CAPUT uII. De sancto Siluestro.

Festiuitas sancti Siluestri tam in nocte quam in die plenarie agatur, et commemoratio Natiuitatis Domini teneatur. Missa uero ita agatur. Ad Introitum, Sacerdotes tui, Domine. Collecte, Da, quesumus, omnipotens Deus ut beati Siluestri: Concede, quesumus, omnipotens Deus: Da nobis, quesumus, Domine: Ecclesiam tuam: Deus cuius hodierna die.

Quod si Dominicus fuerit dies, post matutinales Laudes fiat primitus commemoratio diei Dominici, id est Dum medium, et postea de Natiuitate: deinde de octauis sanctorum per ordinem. Missa matutinalis  erit, Dum medium silentium: Collecta. I: Omnipotens sempiterne Deus, dirige actus nostros. II: Da, quesumus, omnipotens Deus ut beati Siluestri. III: Concede, quesumus, omnipotens Deus, postea de Octaua sanctorum.

Ad uesperas super Psalmos dicatur una Antiphona de confessore, id est Cognouit eum Dominus: Capitulum uero et deinceps usque ad finem, de Octaua Dominice Natiuitatis. Commemoratio fiat in primis de sancto Siluestro, postea de Dominica et deinde de Octauis sanctorum.



CAPUT uIII. Quid post Circumcisionem Domini usque ad Septuagesimam ad uigilias sit legendum.

 Post Circumcisionem Domini priuatis diebus legantur Epistole Pauli ad uigilias usque ad Septuagesimam: non tamen Dominicis diebus, sed authenticorum Patrum Sermones de Natiuitate Domini, siue de Circumcisione, siue de Epiphania Domini, donec canantur Responsoria Domine, ne in ira tua. Quod si tempus a Circumcisione usque ad Septuagesimam breue fuerit, non solum in ecclesia, sed etiam in refectorio legantur Epistole Pauli; quod fiet secundum quod cantor ordinauerit.



CAPUT IX. In uigilia Epiphanie.

In uigilia Epiphanie Domini missa, Puer natus; Collecta, Corda nostra: et post, Deus qui salutis et cetere usitate. Et sciendum quod Collecta, Concede  nos famulos inter usitatas non reputatur: que etiam a uigilia Natiuitatis Domini usque in crastinum Epiphanie intermittenda est. Epistola, Apparuit benignitas: Euangelium, Defuncto Herode.

Quod si uigilia Epiphanie in Dominica euenerit, hec suprascripta missa cum sua Collecta, Epistola et Euangelio post Tertiam canatur: Matutinalis uero Missa sit, Puer natus est, cum Collecta, Deus qui salutis: Epistola, Apparuit benignitas: Euangelium, Pastores loquebantur: Et notandum quia cum hec  uigilia in Dominica euenerit, Collecta Deus qui salutis eterne: in nocte post Euangelium ad Laudes et ad Tertiam dicitur: Collecta uero, Corda nostra tantum ad maiorem missam.



CAPUT X. De »Domine, ne in ira,« et »Benedicam Dominum.«

Ab Octauis Epiphanie usque ad Septuagesimam, Dominicis diebus ad uigilias dicantur Responsoria, Domine, ne in ira tua, et priuatis diebus Benedicam Dominum, etc., ut inueniuntur in Antiphonario. Antiphone uero de Dominica ad Nocturnos et priuatis diebus ad primum Nocturnum usque ad Pascha dicantur, et ad uesperas super Psalmos usque ad Cenam Domini, et ab Octaua Pentecostes usque  ad Natiuitatem Domini. Que uero priuatis diebus secundo Nocturno attitulantur, tantum in Quadragesima dicantur.

Alleluia uero ab Octaua Pentecostes usque ad Quadragesimam  . Inuitatoria priuatis diebus attitulata usque ad Passionem Domini, et a Kalendis Nouembris usque ad Aduentum. Parua Responsoria ad Nocturnos, ab Octaua Pentecostes usque ad Kalendas Nouembris. Parua Responsoria ad Laudes et ad uesperas usque Septuagesimam, et ab Octaua Pentecostes usque ad Aduentum Domini. Antiphone ad Benedictus et Magnificat et omnes uersiculi usque ad Quadragesimam, et ab Octaua Pentecostes usque ad Aduentum. Antiphone ad Laudes super Psalmos ad Primam, ad Tertiam, Sextam et Nonam usque ad  Dominicam in Palmis: et ab Octaua Pentecostes usque ad Aduentum.

Quod si festiuitas duodecim Lectionum interuenerit, post festiuitatem nichilominus hec his quibus attitulata sunt diebus dicantur. Similiter fiat post Octauas Assumptionis sancte Marie. Et notandum quod quando Domine, ne in ira tua quinquies canitur: ultime Lectiones et ultime Antiphone, si necesse est, repetuntur: et cum quater canitur, ultima Antiphona repetitur.



CAPUT XI. De Septuagesima.

Responsoria, In principio, dicantur in Septuagesima et Sexagesima tam Dominicis diebus quam  priuatis hoc tempore. A Septuagesima scilicet usque ad Dominicam qua libri diuiduntur  : pars Genesis ad uigilias legatur ea, que uigiliarum lectionibus per totum hoc tempus ad arbitrium cantoris conuenienter sufficere possit. Reliqua uero pars si quid ab his uigiliis residuum est, aliique libri qui sequuntur usque ad libros Regum in Refectorio legantur. Ubi hoc sollicite prouideatur ut ante Dominicam qua canitur officium, Iudica me, Deus, perfecti sint.

uerumtamen in Dominicis diebus legantur prius  in Refectorio Homilie Euangeliorum Dominicalium: uel si aliud aliquid de aliqua festiuitate fuerit legendum qualibet die. Prima igitur Dominica Septuagesime, lecta in Refectorio homilia uel alio aliquo de aliqua festiuitate  ut dictum est, incipiatur lectio Genesis, uel aliorum librorum ut diximus ibi, ubi cantor Lectionem uigiliarum usque ad Quadragesimam debere finire preuiderit.

A prima autem Dominica Quadragesime qua scilicet libros diuidimus, ad uigilias in Ecclesia priuatis diebus utimur tractatibus sancti Augustini super Psalmos usque ad Dominicam qua Hieremias inchoatur. Si uero Dominica Septuagesime, euenerit, Purificatio sancte Marie, feria secunda inchetur  historia ad uigilias, uidelicet liber Geneseos cum Prefatione et Responsoriis, In principio Deus: et sequenti Dominica dicantur Lectiones ad uigilias, Tulit ergo Dominus hominem.



CAPUT XII. De Tractibus.

In Septuagesima et exinde omnibus Dominicis diebus et festiuitatibus duodecim Lectionem, ad maiores missas usque ad Pascha omnes Tractus ab utroque choro alternatim cantentur. Et similiter in Parasceue fiat de Tractu, Eripe me. In uigiliis etiam Pasche et Pentecostes, Laudate Dominum, omnes gentes; et in Sabbatis quatuor temporum similiter Tractus, Benedictus es, ab utroque choro alternatim canitur. Qui quidem Tractus incipitur a choro Inuitatorii:  et alter chorus subiungat, Et laudabilis, etc., et sic fiat in singulis uersibus. In fine uero, primus uersus repetatur ab illo qui incipit: et totus ab utroque choro simul decantetur; sed et in fine predictorum Tractuum, ambo chori simul cantent: ceteros Tractus totus simul chorus et conuentus cantet.

Non est autem consuetudo ut priuatis diebus extra Quadragesimam dicatur Tractus, exceptis Sabbatis Quatuor Temporum, et uigiliis Pentecostes et missis defunctorum precipuis et priuatis; sed nec in matutinalibus missis Dominico die tam infra Quadragesimam quam extra: nisi matutinalis missa de Dominica fuerit, propter missam de festo, post Tertiam non repetenda. Nam priuatis diebus in Quadragesima  Domine, non secundum, et Tractus ille, De necessitatibus meis; et, Domine, exaudi orationem: Feria quarta ante Pascha pro qualibet solemnitate non omittuntur. Tractus qui alternatim canuntur, in illo choro in quo est Inuitatorium incipiantur. Alios Tractus cantor uel qui eius ad missam gerit officium in quocunque choro sit incipiat.



CAPUT XIII. De Capite Ieiunii.

Feria quarta in capite ieiunii  dicta Prima exeant fratres in claustrum, et altaris ministri ut ceteris  diebus se ad celebrandam missam preparent. Tunc sacerdote alba et manipulo induto, signoque pulsato fratres in claustro se discalceent, atque in eodem calceamenta dimittentes loco ecclesiam intrent, et in ordine suo uersis uultibus ad altare stent. Altaris itaque hebdomadarii in uestiario se discalceantes in chorum ueniant. Post hec cantor incipiat Antiphonam, Exsurge, quam dum incipit uertant uultus ad inuicem: et subsequatur uersus Deus auribus nostris, et Gloria Patri. Deinde hebdomadarius misse dicat uersum, Ostende nobis, Domine: et fratribus super formas  prostratis subsequatur, Kyrie eleison, et Pater noster, et ne nos inducas, atque totus psalmus Deus misereatur cum Gloria Patri. uersus, Et ueniat super nos; Dominus uobiscum: Oremus,  Concede nobis, Domine, presidia. Postea surgant et stent uersis uultibus ad altare usque ad introitum misse.

Postquam ergo abbas accepta a secretario stola et pastorali uirga in presbyterio  uerso uultu ad Aquilonem benedixerit cineres antea in ipso presbyterio a secretario positos, atque aqua eos benedicta asperserit, cantetur Antiphona, Exaudi nos, Domine, et alie ut in libris habentur. Exaudi nos, Domine incepta: abbas, stola deposita, ueniens ante gradum et sub illo flexis genibus, ab Hebdomadario misse prius sacros accipiat cineres. Quibus acceptis erigens se, resumpta stola stet supra gradum; et uersus ad chorum, super singulorum capita mittat cineres benedictos, incipiens a ministris  altaris, omnibus flectentibus genua in terra. Et dum mittuntur, sedeat qui uoluerit. Si tamen congregatio maior fuerit, secundum dispositionem abbatis per diuersa loca distribuantur cineres. Cumque omnes per impositionem cinerum sue corruptionis memores esse admoniti fuerint, tunc abbas stola deposita ueniat in chorum.

Quod si abbas hebdomadarius misse fuerit, cantor alii missam iniungat. Absente abbate, hebdomadarius misse cineres benedicat. Quibus benedictis primus eos a quolibet sacerdotum stola induto a cantore premonito accipiat cum ministro, et ipse hebdomadarius ei a quo accepit imponat, et post in locum suum reuertatur. Et qui ei cineres dedit, det et ceteris omnibus secundum ordinem conuersionis  sue accedentibus. Sciendum autem quia dum hoc officium cinerum agitur, ille cui cantor iniunxerit, eos ante abbatem tenere debet.

Inchoata uero Antiphona, Immutemur habitu, sacerdos et minister calceent se, et signo pulsato accedant ad missam celebrandam. Ceteri uero omnes discalceati remaneant donec missa peragatur, tunc que se recalceent in claustro. Porro cineres hos extra chorum familie et hospitibus si affuerint, prior adiuncto sibi aliquo fratre imponat.

Sciendum est quia Tractus Domine, non secundum,  tam in hac die quam in aliis tribus diebus per Quadragesimam scilicet secunda et quarta et sexta feria, usque ad quartam feriam ante Pascha dicitur: excepta tantummodo feria quarta post primam Dominicam Quadragesime, quia in ipsa feria quarta Tractus De necessitatibus canitur. Canonicalis prefatio uidelicet, Qui corporali ieiunio tam hac die quam aliis omnibus Quadragesime diebus ad missam de ieiunio, usque ad cenam Domini dicatur.



CAPUT XIu. De festis sanctorum que a Capite Ieiunii usque ad Dominicam in Palmis euenerint.

Si festiuitas duodecim Lectionum in qua laboramus priuatis diebus a capite ieiunii usque ad Dominicam in Palmis euenerit, primo dicatur missa de  ieiunio dimissis usitatis Collectis, quam cantet hebdomadarius hebdomade preterite: eamque conuentus ex toto audiat. Qua finita ac recalceato conuentu, si quarta feria in Capite Ieiunii fuerit, sequatur missa de festa canenda a presentis hebdomade hebdomadario. Et post Offerendam priuate misse agantur. Ad quam missam ad induendum et exuendum iuueat illi qui ad precedentem hoc idem fecerunt. Huic misse conuersi non intererunt. Idipsum teneatur de festo sancti Mauricii, cum in ieiuniis Quatuor Temporum in Septembri euenerit.

Conuentus ad Te igitur prioris misse in Quadragesima super formas prosternatur: hore uero totius diei sine flexione genuum peragantur et de festo fiant. Quod si festum in quo non laboramus fuerit;  prima missa de ieiunio erit, sed non solemniter: et ad Te igitur prosternentur fratres. Quod ad missam solemnem post Tertiam non fiet. Sane memorie commendandum est, quod flexio genuum ad Te igitur, in die duodecim Lectionum non fit, nisi in Quadragesima.



CAPUT Xu. De Dominica prima Quadragesime et obseruatione eiusdem temporis.

Dominica prima Quadragesime post Primam cantor adiunctis sibi fratribus, si necesse habuerit, quos eius petitione prior ei assignauerit, interim dum missa matutinalis cantatur, deferat libros qui dandi sunt in capitulo et ante sedem abbatis aliqua re substrata  honeste ordinet: lectio uero regularis de obseruatione Quadragesime, uidelicet, Licet omni tempore  , et pars ultima precedentis sententie, scilicet, In Quadragesime uero diebus, illa die in capitulo legatur. Qua lecta et exposita, cantor iussu abbatis cum solatio suo uel etiam aliis si necesse fuerit libros distribuat; quos monachi duabus manibus pre gaudio diuinarum Scripturarum suscipientes, singuli profunde et letanter inclinent. Et sciendum quod huic capitulo intererunt monachi infirmi, libros cum aliis accepturi. Postea abbas designet fratres qui secundum  Regulam horis quibus uacant fratres lectioni per totum annum circumeant monasterium: cum tamen necesse esse intellexerint, de his scilicet prouidentes officinis, claustro, oratorio, capitulo, dormitorio, calefactorio, refectorio, coquina, auditoriis, ne forte aliquis inconuenienter se habere inueniatur: et propter hoc officinas predictas ingredi poterunt exceptis auditoriis  .

Hac die post Completorium cruces cooperiantur et cortina  ante presbyterium tendatur, que ita omnibus diebus priuatis per Quadragesimam usque ad quartam feriam ante Pascha post Completorium remanebit. In Sabbatis uero et in uigiliis sanctorum duodecim Lectionum ante uesperas a conspectu presbyterii, est cortina retrahenda: et in crastino  post Completorium est remittenda. Similiter retrahatur ad missam pro presenti defuncto: et ad exequias, non intres in iudicium: donec septem Psalmi finiantur post sepulturam, et ad benedictionem Nouitii. Ad missam uero priuatis diebus, ut sacerdos libere ab abbate si adfuerit ad Euangelium legendum benedictionem petat, subdiaconus cornu cortine in parte abbatis modice retrahat: et data benedictione ut prius erat remittat. Diaconus uero accedat ad cortinam ubi subleuata est, querens benedictionem.

His uero sanctis diebus Quadragesime secundum beati Benedicti Patris nostri monita, orationibus intenti esse debemus peculiaribus. Et ideo omni die unusquisque fratrum certa consuetudine orationem  priuatam tempore lectionis in Ecclesia Domino offerat: nisi presens defunctus impedierit. Si acciderit per hos dies Quadragesime ut crux que est retro altare cooperta tollatur inde pro quolibet defuncto, uel infirmo communicando siue inungendo, discooperiatur quoadusque proprio loco, scilicet super altare, restituatur.



CAPUT XuI. De duabus hebdomadis ante Pascha.

Duabus Dominicis ante Pascha, Gloria Patri ad Asperges me non dicatur: sed post uersum a capite repetatur. Aliis temporibus post Gloria fit repetitio ad Lauabis me. Per hos quatuordecim dies in quibus, Gloria Patri, non dicitur ad Introitum Misse,  exceptis missis solemnitatum et priuatis que non sunt de Quadragesima, ministri altaris qui quando ille Introitus cantatur, stant ad aditum chori exspectantes horam ingrediendi: ubi audierint inchoare uersum psalmi post Introitum semel percantatum, statim intreant procedentes ad altare.

Librum Hieremie prophete his diebus tam in ecclesia quam in refectorio legendum diuidat cantor in duas partes, et una pars legatur in ecclesia priuatis diebus ad uigilias usque ad quintam feriam ante Pascha. Que pars inchetur prope initium  ipsius iibri paulo ante ubi Dominica nocte ad uigilias octaua Lectio finem fecerit, id est uidete uerbum Domini. Nunquid solitudo factus sum. Et ab eo loco designet cantor de illa prophetia secundum longitudinem uel breuitatem noctium per unumquemque annum quantum existimauerit sufficere posse ad hoc quod dictum est. Ubi autem partem illam non nisi in ecclesia legendam, iudicauerit finiendam, faciat ipsam die Dominica qua ipsa prophetia ad uigilias incepta est, in refectorio inchoari: perlecta tamen prius homilia beati Gregorii pape de Euangelio, Quis ex uobis arguet me de peccato, et percurratur usque ad finem libri: procurans ante omnia ut infra istos dies totus liber perlegatur



CAPUT XuII. Ordo in Ramis Palmarum


Dominica in Palmis ab abbate exorcismus aque agatur: deinde tertiam ipse incipiat. Qua finita, accepta pastorali uirga, super presbyterii gradum arborum ramos, ante horam tertiam a secretario ibi locatos benedicat, et postea aqua benedicta aspergat. Quibus peractis, cantor postquam ramum abbati obtulerit, incipiat Antiphonam, Pueri Hebreorum: moxque secretarius cum solatio suo, et quibus a priore iussum fuerit, ramos benedictos monachis ac nouitiis distribuat, reliquam partem fratribus laicis et familie ac hospitibus si adfuerint porrigat. Interim prenotata Antiphona finita, cantetur alia, Pueri Hebreorum.

 His ergo ita ordinatis, incipiente cantore Antiphonam, Occurrunt turbe, exeat subdiaconus cum aqua benedicta, subsequente diacono cum cruce discooperta, quem subsequatur conuentus eo ordine quo stat in choro laicis monachis preeuntibus, ita ut abbas uel sacerdos hebdomadarius si abbas defuerit, eat posterior, et post ipsum nouitii, post nouitios uero laici fratres: et fiat processio tantum per claustrum. Prior autem prouideat ne quid inconueniens inueniatur in claustro, dum ista processio uel alia in Purificatione uel in Ascensione agitur. Finita Antiphona, Occurrunt turbe, incipitur Antiphona Collegerunt: Et dum hec canitur fiat prima statio in parte que exstat iuxta dormitorium. Qua finita et equente mox uersu, Unus autem, moueant se  fratres ab illo loco: et agatur iuxta refectorium statio secunda. Ad repetitionem uero huius Antiphone, scilicet Quid facimus quia hic homo, procedatur ad ultimam stationem iuxta ecclesiam: et in unaquaque statione diaconus et subdiaconus habeant uultus suos uersos et crucem uersam ad conuentum, et in ambulando et in stando subdiaconus ante diaconum sit. Porro in ultima statione incipiente cantore, Aue, rex noster fili Dauid, inclinet ad crucem conuentus genibus et manibus in terra positis: et omnes erecti deinceps stent conuersi ad crucem usque dum incipiatur, Gloria, laus.

Interea dum hec Antiphona Aue rex noster canitur,  secretarius analogium, quod ipse ante Tertiam collocauit in capitulo cum textu Euangeliorum et stola, ad locum ubi diaconus Euangelium lecturus est, deferat: hoc est ante ostium ecclesie. Circa finem itaque antedicte antiphone Aue, rex noster, diaconus crucem sanctam subdiacono porrigat. Qui et ipse interim subdiaconus aquam benedictam iussum ponat  . Cum uero stola amictus diaconus fuerit parum se mouendo ab analogio, ab abbate benedictionem petat: et postea uersus circa orientem Euangelium legat, subdiacono ante eum cum cruce astante: et ad conuentum uultum suum habente. Quo perlecto stolam deponat et crucem recipiat: atque subdiaconus aquam benedictam resumat. Tunc etiam conuentus stet uersis uultibus ad inuicem. Duo  autem fratres, qui iam a cantore premoniti esse debent, circa finem Euangelii ecclesiam intrent: et clauso ostio stantes uersa facie ad processionem, uersus Gloria laus, uti in libro ordinati sunt cantent. Quibus finitis et ab eisdem fratribus principio eorumdem uersuum Gloria laus repetito, reuertantur ad processionem: et stent in ordine suo. His igitur peractis inchet abbas Responsorium, Ingrediente Domino: et ecclesiam omnes illud cantando intrent. Ramos quoque quos manibus gestant intrantes chorum super gradum presbyterii deponant, quos secretarius continuo auferat. Ubi uero diaconus crucem deposuit, usque post Completorium discooperta ibi remaneat.

 Postea missa celebretur sicut in natali unius apostoli. Et sciendum quod ad processiones que fiunt per claustrum, non liceat hospitibus interesse, nec ad sermones in capitulum intrare, nisi aliqua fuerit tam reuerenda persona, cui hoc permitti deceat. Et hanc septimanam de Euangelio nullus diaconus secundum ordinem accipiat, nec sacerdos hebdomadam misse: sed quibus cantor hec officia in tabula consilio abbatis commendabit. Diaconum tamen in Sabbato, si necesse fuerit, mutare licebit.



CAPUT XuIII. Quomodo incipiende sunt Passiones.

Ad Passionem uero huius misse, et Dominus uobiscum, et Gloria tibi, Domine, dicitur. Ad Passiones ferie tertie et ferie quarte, Dominus uobiscum dicitur.  sed Gloria tibi, Domine non dicitur. Feria autem sexta nec Dominus uobiscum, nec Gloria tibi, Domine, dicitur. Et quando non dicitur ad Passionem Gloria tibi Domine: non se muniunt fratres signo crucis.



CAPUT XIX. De feria quarta ante Pascha.

Feria quarta ante Pascha post uesperas regulares officium pro defunctis cum suis Antiphonis et Collectis sicut aliis diebus dicatur. Cortina  post Completorium auferatur.



CAPUT XX. De Cena Domini et Parasceue et uigilia Pasche.

Feria quinta ante Pascha usque ad feriam secundam  post octauam Pasche; nichil agatur pro defunctis; excepta quotidiana missa, quam tamen intermittimus in die Parasceue et sequenti Sabbato et die Pasche, in qua tamen die hebdomadarius quotidiane misse cantans de Resurrectione dicat Collectam, Inclina, Domine, et si Tricenarium fuerit, subiungat, Deus cui proprium est.

Feria quinta et sexta et Sabbato ante Pascha, postquam nocturna laus peracta fuerit, et fratres ad luminaria in claustro sederint, et sacrista uiderit aduenisse tempus, quo regulariter  circa diem Laudes sunt canende: candelam unam accendat, ac in primo gradu presbyterii super candelabrum ponat, sicque, signo feria quinta, Feria uero sexta et Sabbato tabula uocentur fratres ad horam. Interim  uero dum hymnus illius hore canitur omnia luminaria ecclesie a secretario  exstinguantur. Dum cantor Antiphonam ad Benedictus inceperit, etiam candelam illam idem sacrista exstinguat. Et dum abbas, Pater noster inceperit candelam ardentem que antea quam illa ad Benedictus exstinguatur, in absconsa occultari debet: ad Collectam dicendam in chorum deferat.



CAPUT XXI. Item de Cena Domini.

Feria quinta ante Pascha, missa celebretur post primam solemniter ut in natali unius apostoli et sine flexione genuum: omnesque tam conuersi quam ceteri ad magnum altare communicent; nisi aliter multitudo exegerit. Diaconus autem tot hostias consecrandas  apponat, ut et ipsa die fratribus omnibus sacra communio sufficiat: et tam pro officio sequentis diei, quam pro infirmis pars sacre communionis reseruari possit. Post pacem uero corpus Domini de uasculo supra altare sumatur: et super patenam illa hora sumendum ponatur. Linteum etiam mox de eodem uasculo auferatur, aliudque a sacrista illa hora presentatum in eodem ponatur: illoque mutato ab eodem secretario, mox abbas uel qui cantat missam, partem sacre Communionis in crastinum seruandam in uasculo ante notato honorifice recondat. Et tunc linteum uetus in patena diligenter excussum super piscinam comburatur, cineresque eius in eam proiiciantur. Et sciendum quod hac die,  priuata missa non sit ab aliquo cantanda: nisi pro conuersis communicandis, ubi multitudo exegerit, et ipsa missa de die sit. Missa autem de sancta Maria, ad quam nullus hac die communicet, et quotidiana pro defunctis cantabitur.

Post sextam horam portarius  tot pauperes eligat, quot monachi sunt in cenobio. Hi uero omnes ad orationem non suscipiantur, sed in uno loco maneant donec ad mandatum ducantur, et interim dum Nona cantatur, conuersus laicus adiutor monachi hospitalis, et ceteri fratres laici quos cellararius aduocauerit, ducant pauperes in claustrum, ibique eos sedere et discalciari  faciant: incipientes ab ostio ecclesie quo monachi exire et claustrum intrare solent. uasa et lintea seu tersoria ad Mandatum necessaria, aquamque calidam illuc deferant, et omnia ordinate disponant, que uasa et cetera necessaria cellararius prouideat.

Dicta uero Nona exeant fratres de ecclesia, incipientes a prioribus eo ordine quo priuatis diebus, et in die Natalis Domini, scilicet unus post unum, uadunt in capitulum: ita ut abbas omnes transeat pauperes usque ad ultimum, et mandatum faciant in claustro pauperibus. Porro fratres laici, ut illius sancti Mandati cooperatores existant, aquam et tersoria monachis Mandatum facientibus competenter et diligenter administrent, cellararius autem, qui  denarios ad opus pauperum monachis porrigit, extremis in ordine monachis innuat: ut in pauperibus infirmorum et absentium monachorum, et portarii qui in ultimo ordine pauperum collocandi sunt, Mandati officium adimpleant: Infirmis de infirmitorio qui adesse poterunt sedere liceat. Et postquam abluerint, et exterserint et osculati fuerint pauperum pedes, proprias monachi manus lauent. Hoc expleto a singulis fratribus singuli nummi singulis dentur pauperibus. Qui denarii flexis genibus sunt dandi: et manus pauperum osculande. Postea uero simul se erigant fratres, iterumque ueniam ante pauperes petentes  dicant: Suscepimus, Deus, misericordiam tuam in medio templi tui: et postea eant ad opus manuum si tempus permiserit. Deinde  deducantur pauperes ad cellam hospitum, ubi abbas cum coadiutoribus suis aquam fundat in eorum manibus ac postea reficiant. Et sciendum quod omnes superuenientes hac die pro reuerentia Dominici Mandati caritatiue hora competenti pane et pulmento sunt reficiendi.

Expleto pauperum Mandato sacrista mox ascitis sibi fratribus quot necessarios habuerit, altaria discooperiat: et pallas, quas inde tulerit honeste aptet et recondat. uespera itaque tabula pulsetur lignea, et ipsa hora alte cantetur uti aliis diebus. Abhinc non pulsetur campana in ecclesia usque ad missam in uigilia Pasche; sed nec in refectorio nec in horologio. Et illud sciendum quod abhinc  uersus in refectorio ante cibum et post cibum ac Benedicite cum benedictione potus ante collationem: uersus quoque in capitulo remissius uoce humili usque post uesperas in uigilia Pasche sunt dicendi.

Postquam conuentus a mensa surrexerit, fratres, qui in ipso die in capitulo ad Mandatum illius diei sunt per tabulam uocati, aquam calidam quam ipsimet antea calefacere debent, in claustrum deferant. Ubi tamen abbas in trahenda et calefacienda aqua ac in claustrum deferenda, adiutorio conuersorum opus esse uiderit: cellararius sufficienter per conuersos subministret. Et facto paruo interuallo eant  fratres more solito in refectorium Libere. Deinde sacrista tabulam ad Mandatum percutiat: monachorum quoque conuentu in claustro residente sicut in Sabbatis ad Mandatum, ac priore locum abbatis tenente, incipiat cantor Antiphonam, Dominus iehsu presentibus infirmis qui adesse poterunt: et conuersis hinc inde residentibus: scilicet post ultimos monachos et postremos nouitios. Tunc abbas et coadiutores sui, linteis precincti, lauent, tergant, et osculentur pedes omnium; ita ut abbas duodecim tantum, id est quatuor monachorum, quatuor nouitiorum, et quatuor fratrum laicorum pedes lauet. Quod si numerus defuerit nouitiorum, de fratribus laicorum suppleatur. Seruitores uero lauatoribus deputentur hoc modo: abbati duo, ceteris  autem unicuique unus, qui et aquam et linteamina eis sufficienter administret. Quoties uero ante priorem transierint inclinent se, tam abbas quam ceteri. Peracto itaque obsequio, abbas duorum seruitorum suorum pedes lauet, ceterique sibi inuicem lauent. Nouissime uero alter ex sibi deputatis, prior scilicet in eodem loco abbatis pedes lauet, alter uero tergat et osculetur. Post hoc tam abbas quam ceteri sibi uicissim aquam in manibus fundant. Deinde cucullis induti ueniant ad locum, in quo septimanarii coquine solent inclinare Sabbatis post Mandatum, et ibidem inclinent. Et tunc priore assurgente abbatique cedente, omnes pariter assurgant, eoque residente cuncti sedeant. Ad collationem autem lectio Euangelii, scilicet Ante diem festum  Pasche ab illo diacono cui cantor preceperit sedente, sicuti aliis diebus, legatur. Cuius lectionis finis in prouidentia est abbatis. Hinc Completorium remissius mediocri uoce dicatur; ita tamen ut psalmodie sonus clare et distincte resonet. Quod etiam abhinc omnibus horis in psalmodia et cantu, exceptis uigiliis et Laudibus usque ad uesperam Pasche fiat.



CAPUT XXII. De Parasceue.

In Parasceue, paruo  interuallo facto discalcient se fratres in dormitorio, et infirmi in infirmitorio, nisi nimis grauentur. Deinde pulsetur tabula, et conuentus ueniat in chorum, oratioque  fiat breuis  super formas: solemnis uero oratio ante Tertiam persoluatur ex more. Dicta autem prima sequantur omnes abbatem eo ordine quo stant in choro et intrent capitulum, sedeatque abbas ad dexteram cum choro suo, priorque ad sinistram cum suo in introitu capituli: et post eos. omnes eo ordine sedeant quo processerunt, ac Psalterium ex integro persoluant. Expleto Psalterio per totam diem uacent fratres lectioni. Post Nonam induant se abbas et ministri ad officium.

Interim autem, secretarius altaris superficiem mundis cooperiat pallis et ab uno ministrorum duo luminaria circa altare accendantur, ut mos est festiuis  diebus. Deinde pulsata tabula ueniat conuentus in chorum et legatur sine titulo lectio, In tribulatione sua, a quodam fratre a cantore premonito. Quam dum inceperit ingrediatur abbas cum ministris ad altare nudis pedibus, orationem solitam pretermittentes ante altare. Lectione autem finita dicatur Tractus, Domine, audiui, postea Collecta Deus a quo et Iudas: sed non flectamus genua. Deinde legatur lectio, Dixit Dominus ad Moysen et Aaron, a subdiacono cum manipulo similiter absque titulo. Quam non ut Epistolam, sed plane legat ut aliam Lectionem. Qua dicta canatur Tractus, Eripe me Domine: et subsequatur Passio et orationes solemnes, id est Oremus, dilectissimi.

Et circa finem earumdem orationum secretarius  aliquod grossum linteum in presbyterio ante altare sternat, ubi crux est adoranda. Et duo presbyteri uel diaconi a cantore premoniti albis se induant ad officium crucis; et antequam, Per Dominum nostrum ultime Collecte finiantur, retro altare uenientes, crucem coopertam iam ante Nonam a sacrista ibidem depositam, finita oratione accipientes ad gradum altaris portent: abbate et ministris ab altari discedentibus. Postea crucem aliqua re ab hoc conuenienti subnixam, unus ad dexteram et alter ad leuam tenentes, flexis poplitibus cantent, Popule meus. Et duo fratres ante gradum presbyterii ter dicant Agios, semel in primo flectentes genua, finito O Theos, et erecti cetera prosequantur. Et chorus Sanctus ter repetat. Similiter ad primum flectentes  genua, dicto Sanctus Deus: et hoc tam a choro quam a fratribus tertio similiter fiat. Et dum ultimum Sanctus Deus incipitur, qui crucem tenent eam breuiter adorent. Qui cantu finito detegentes eam inchent Antiphonam Ecce lignum crucis: moxque omnes ueniam petant econtra. Et cruces alie a sacristis discooperiantur, Abbas uero solus et post illum insimul diaconus et subdiaconus in albis sine manipulis: ac deinde duo et duo monachi et nouitii uniuersique laici toto corpore prostrato in presbyterio crucem adorent et osculentur tantummodo et breuiter. Et dum adoratur stent uersis uultibus ad altare: sedeat tamen qui uoluerit. Portarius uero ipsa hora ueniat et adoret, et recedat: moxque ad  portam redeat. Et sciendum quod illum ordinem, quem ad pacem et communionem accedentes seruant, in adoranda et osculanda cruce seruare debeant. Interim autem cantus ad hoc pertinens officium persoluatur. Et sciendum quod liceat plures. cruces ad adorandum tam monachis quam conuersis ad alia altaria prout abbas ordinauerit exhibere. Et dum hec aguntur prior aliam crucem cum reuerentia comitante illum sacrista, uel alio fratre quem signo uocauerit, hospitibus si affuerint et familie extra chorum ad adorandum presentet. Postquam igitur omnes adorauerint, qui crucem tenent leuantes eam inchent Antiphonam, Super omnia et protinus  conuentus econtra ueniam petat. Monachi autem crucem in suum super altare locum restituant.

Tunc abbas et diaconus resumptis, que deposuerant ad altare cum subdiacono sicut erant, nudis pedibus accedant, et orationem faciant, confessionemque dicant. Quo facto diaconus corporale super altare ponat a sacrista prius super ministerium positum. Abbas uero corpus Dominicum cum uasculo in quo est, ad altare deferens iuxta corporale ponat: et cum diaconus calicem cum uino aqua misto abbati oblatum super altare, uti ad missam solitum est, ordinauerit, abbas incenso prius adhibito, deinde aperto uasculo digitos suos lauet, et extractam de uasculo sanctam Communionem super corporale ponat. Et tunc nec corpore Domini, nec calice  leuato, mediocri uoce dicat, Oremus. Preceptis salutaribus moniti et Libera nos, quesumus, Domine: illoque dicente, Per eumdem Dominum nostrum, etc. Corpus Domini in tres partes diuidat, ac postea, Per omnia secula seculorum, submissa uoce dicat, atque cunctis respondentibus, Amen, ipse unam partem in calicem mittat nichil dicens. Porro diaconus facta thurificatione, ablutis manibus cum subdiacono stet ubi stare solet ad Collectas, donec communicaturus accedere debeat ad altare. Pax Domini nec dicetur, nec dabitur, nec uenia a conuentu petetur, nec Agnus Dei cantabitur. Deinde abbas et ministri communicent. Interim fratres habeant facies uersas ad altare. Et postquam ministri  communicauerint, conuentus exeat, pedesque suos calciamentis muniat. Aqua autem in claustro a cellerario calida sit procurata, ut qui uoluerit pedes abluere possit.

Sacrista uero ante uesperam pallas auferat de altari. Deinde pulsata tabula uespere celebrentur. Et laici fratres refectionis hora ecclesiam mundent. Monachique in refectorio more seruitorum gratias reddant: et predicti fratres laici post Completorium claustrum et capitulum mundent.



CAPUT XXIII. De uigilia Pasche.

In Sabbato uigilie Pasche, anni Domini et epacte concurrentes, et indictiones in chartula a cantore preparata cereo benedicendo ipsa die affigantur. Post  sextam secretarius altaria omnia adornet. Post Nonam uero tabula ab eo modice pulsata abbas et ministri uestibus se induant sacris, et sacrista deferat Analogium  super quod legitur Euangelium et librum Euangeliorum superpositum super gradum presbyterii; ubi abbas peragere solet benedictiones. Et deferat cereum benedicendum super candelabrum, similiter non excedentem pondus trium librarum panis regularis, ponens illum in dextera parte Analogii.

Quibus paratis ut in chorum conueniant fratres, iterum tabula percutiatur. Tunc ignis in patella carbonibus allatus uiuis benedicatur: et aqua benedicta aspergatur ab abbate stante super gradum presbyterii.  Interim omnia ecclesie luminaria exstinguantur: et de igne benedicto postea accendantur. Cum uero de eo candela accensa fuerit, a diacono stola accincto et uultu ad altare uerso Paschalis benedicatur cereus: astante ad dexteram eius subdiacono candelam manu tenente. Cum autem diaconus legendo uenerit ad locum illum, Suscipe, sancte Pater, incensi huius sacrificium uespertinum: cantor quinque grana incensi crucem formando in cum imprimere curet. Ubi uero idem leuita hoc prompserit rutilans ignis accendit, lumen de manu Subdiaconi sumens cereum flammescere faciat. Deinde subdiaconus candela exstincta eat in locum suum. Cereus autem ardeat usque post completorium in crastinum, in loco ubi benedictus fuit, usque ad diem  Ascensionis Domini permansurus.

Benedictione ergo consummata, sequatur lectio, In principio Deus creauit celum et terram, et cetere sine titulo. Leuita quoque stolam deponat, et cum manipulo in locum suum reuertatur. Et sciendum quod patella cum predictis carbonibus non sit de presbyterio efferenda, donec cereus accendatur: ut si forte candela accensa exstincta fuerit, de eisdem carbonibus possit reaccendi. Abbas uero casula indutus, iam inchoata lectione, In principio creauit Deus celum et terram, solus accedat ad altare, orationem tamen solitam ante illud minime faciat. Tunc etiam chori habeant uultus suos ad inuicem uersos, reliquas autem lectiones cum Collectis et Tractibus,  uti in codicibus constant, ordinate persoluant. Et sciendum est quia ordo fratrum has lectiones legentium incipitur a prioribus, in Sabbatis uero Quatuor Temporum a minoribus. In quibus tamen a cantore considerandum est, ut hi qui legunt   possint edificare audientes. Lectionibus uero cantuque atque Collectis celebratis, abbas regressus ad uestiarium, casulam ibidem relinquat, et sic in locum suum eat. Quo ab altari discedente Letania dicatur a duobus fratribus ante gradum presbyterii, utroque choro simul respondente. Cum autem uentum fuerit ad illum locum, Peccatores te rogamus, audi nos, abbas et ministri uestiarium ingressi ad missam se preparent.

Cantore itaque uel succentore, si Inuitatorium in  choro eius fuerit, post Letaniam solemniter incipiente Kyrie eleison: tres lampades et due candele circa altare de igne benedicto accendantur, et abbas cum plenario ministrorum officio ad altare accedat, ac solitam orationem, deinde confessionem faciat. Illoque hymnum Gloria in excelsis pronuntiante, ac cantore pax hominibus prosequente, campana pulsetur, quousque dicatur Domine Deus, rex celestis. In hac die nulla missa priuata ab aliquo est dicenda. Ad hanc missam Pax Domini dicatur, sed non Agnus Dei. Et post Pax Domini, statim unusquisque in loco suo uertant uultus ad altare, donec abbas dicat Oremus post Dominus uobiscum. Quod si cantor perspexerit  tempus diei non sufficere ut lumine diei omnia impleantur, procuret ut aliquantulum minus morose quam aliis diebus uespertinales Laudes psallantur. Post refectionem more solito faciant Mandatum.



CAPUT XXIu. De festis sanctorum que post Sabbatum ante Dominicam in Psalmis usque ad Octauas Pasche occurrunt.

Si festiuitas beati Benedicti Patris nostri, seu alia festiuitas duodecim lectionum qua non laboramus post Sabbatum quod precedit Dominicam Palmarum usque ad feriam quintam septimane Pasche iiluxerit, ipsa feria quinta agatur. Si due, que prima est, agatur quinta feria, sequens in Sabbato.  Quod si post Sabbatum quod precedit Dominicam in Ramis palmarum usque ad Cenam Domini, et a quinta feria Pasche usque post Octauas, festiuitas duodecim lectionum in qua laboramus euenerit: pro festo duodecim lectionum ad uesperas in uigilia, et ad Laudes, ad missam et ad uesperas illius diei commemoratio fiat. Festum uero de quo commemoratio fieri solet, assueta commemoratione terminetur. Si autem a Cena Domini usque ad feriam quintam Pasche festiuitas duodecim lectionum occurrerit in qua laboramus, uel unde commemorationem agimus, nulla inde fiat mentio.



CAPUT XXu. De septimana Pasche.

Tribus diebus qui Pasche diem sequuntur, erunt  fratres in lectione, nec laborabunt, quia hos tres dies pro ueneratione sancte Resurrectionis solemnes habemus, sicut festum alicuius apostoli. Inuitatoria tamen nunquam nisi in duodecim lectionibus a duobus fratribus canentur. Aliis uero tribus diebus qui sequuntur laboramus, sed tamen missam quotidianam solemnem agimus. In qua etiam missa adsunt duo ministri, diaconus uidelicet et subdiaconus: et due candele ardentes iuxta altare, et incensum post Offerendam. Sciendum etiam quod die Pasche et tribus sequentibus diebus Gloria in excelsis Deo, et Prefatio, Te quidem, Domine, omni tempore: ac Communicantes, et Hanc igitur oblationem, ad utramque missam repetuntur. Ceteris uero sequentibus diebus  quando laboramus, una missa quotidie post Tertiam celebrabitur, ad quam Gloria in excelsis Deo, ac predicta Prefatio, et Communicantes, et Hanc igitur oblationem quotidie dicentur. Credo in unum Deum, tantum in die Pasche canitur.

Illud memorie commendandum, quod feria secunda Pasche ad matutinalem missam non dicitur Collecta de die sicut in aliis diebus sequentibus, quia Collecta in die Pasche, et Collecta in feria secunda habent unam secretam, et eamdem post Communionem. Ceteris uero diebus, scilicet feria tertia quarta, ad missam matutinalem prima Collecta sit de resurrectione: et secunda de ipsa die. Porro una sola missa tribus diebus sequentibus celebrabitur: per tres dies istos post primam Collectam de feria, dicatur  de Resurrectione, Deus qui hodierna die per Unigenitum tuum.



CAPUT XXuI. De octauo die Pasche.

Dominica autem in Octauis Pasche, prima missa erit Resurrexit, et secunda Quasi modo geniti, et Prefatio Te quidem, Domine, omni tempore, et Communicantes, et Hanc igitur oblationem ad utramque missam dicantur. Secunda huius diei missa ea ueneratione agatur, qua fit in festo unius apostoli. Et sciendum est quia Euangelium quod legitur in hac die ad maiorem missam, scilicet Cum esset sero die illa, postquam ex integro Dominica die lectum fuerit: in ceteris priuatis diebus ipsius septimane mos est illud in duas partes diuidere. Prima autem  pars a capite incipiens usque ad, Thomas unus ex duodecim se extendit: secunda uero ab eodem loco usque ad finem.



CAPUT XXuII. De tempore resurrectionis.

Ab Octauis Pasche usque ad Rogationes, Alleluia que dicta sunt in Dominica ad maiorem missam, priuatis diebus uicissim repetantur. Similiter per Octauas Ascensionis Domini. Et sciendum quod a Pascha usque ad Ascensionem Domini, omnibus Dominicis diebus missa matutinalis debeat esse de Resurrectione Domini, uidelicet Resurrexit, nisi festiuitas alicuius sancti hoc impedierit. Ad quam missam tamen minime dicatur Prefatio Te quidem, Domine, omni tempore, et Communicantes, et Hanc  igitur oblationem. Et si forte fuerit  de aliquo sancto ipsa missa matutinalis, tunc dicatur Collecta de Resurrectione Domini, id est Deus qui per unigenitum tuum post Collectam de sancto, scilicet ante Dominicalem.

Quod si festum duodecim Lectionum in ipsa Dominica euenerit, ipsa missa erit de Dominica, et Collecta de Resurrectione, post illam de festo dicetur. Si tamen dedicatio ecclesie, uel Inuentio sancte crucis hoc tempore die Dominica euenerit, missa Dominicalis differatur. In Dominica tamen ante Ascensionem Domini nullo modo differatur.

Porro hebdomada post Septimanam Pasche leguntur Actus apostolorum in Refectorio. Et dum  Responsorium Dignus es, Domine in ecclesia cantatur, liber Apocalypsis inchoatur. Cum autem Responsorium Si oblitus fuero tui incipitur, Epistole Canonice leguntur.

A Sabbato prime hebdomade Pasche usque ad Octauas Pentecostes non dicatur Responsorium ad missam, nisi pro defunctis. uerumtamen priuatis diebus et ad matutinales missas dicatur unum Alleluia, excepto Sabbato infra Octauas Pasche, quando in eo duodecim Lectionum festiuitas in qua non laboramus euenerit. Ad maiores uero missas duo dicantur Alleluia.



CAPUT XXuIII. De Rogationibus.

Post Tertiam in diebus Rogationum pulsato signo  sicut ad missam pulsari solet, duo fratres ante gradum presbyterii stantes cantent Litaniam: fratribus in utroque choro insimul respondentibus et stantibus ad inuicem uersis uultibus sicuti ad missam solent: et ad Peccatores, te rogamus, ministri exeant, seque ad missam preparent, diaconus scilicet si affuerit, stolam sumens et sacerdos casulam. Si aliqua autem festiuitas duodecim Lectionum in qua non laboramus, in uno trium dierum Rogationum illuxerit, ipsa festiuitas plenarie, eadem die agatur. Si festum sancti Petri Tarentasiensis  his diebus euenerit, due misse canentur post Tertiam. Post Primam uero Letania, et postea missa de ieiunio cum commemoratione festi presentis, et alia post Tertiam de solemnitate. In his tribus diebus mistum  non sumitur.



CAPUT XXIX. De Ascensione Domini.

In Ascensione Domini ad uesperas cereus paschalis accensus, non exstinguatur usque in crastinum post Completorium. Tunc uero ab ecclesia subleuetur. Commemorationes uero sanctorum, que ea die euenire possunt intermittende sunt; nisi in crastino subsequatur alicuius sancti commemoratio. Tunc enim ad uesperas in die Ascensionis fiet commemoratio. Similiter fiet feria quarta infra Octauas Pasche et Pentecostes.

Ad processionem que fit in claustro, in prima statione dicatur Responsorium uiri Galilei cum  uersu. In secunda Responsorium Pater cum essem. In tertia uersus, Pater sancte cum repetitione: et ubi necesse fuerit dicatur Gloria Patri cum repetitione. Ad Introitum Ecclesie Antiphona, O Rex glorie. Duobus sequentibus diebus post Octauas non dicitur hodierna die in Collecta.



CAPUT XXX. De uigilia Pentecostes.

In uigilia Pentecostes uacent fratres lectioni a Tertia usque ad Sextam, et cantent missas qui uoluerint: non tamen de uigilia. Ante Nonam celebratur officium, et cetera ut in uigilia Pasche aguntur, excepto quod nec ignis nec cereus benedicitur, et excepto quod signum ad Kyrie eleison misse non  sonatur; et quod Agnus Dei canitur.



CAPUT XXXI. De Octauis eiusdem.

Et sciendum quod post diem Pentecostes, Antiphona scilicet Filie Hierusalem, et cetere que proprie per Resurrectionem canuntur, dimittantur; et Alleluia in nullius cantus fine ponatur, nisi ubi in libris scriptum inuenitur. De solemnitatibus autem sanctorum, que in hac septimana euenerint, quemadmodum de festis in hebdomada Pasche ordinauimus, ita teneatur.

Feria quarta infra octauas missa matutinalis de ieiunio: maior uero de festo erit, uidelicet Spiritus  Domini repleuit, que post Tertiam solemniter agatur. Feria quinta et sexta et sabbato eiusdem septimane in conuentu non celebretur nisi una missa post Tertiam. Tribus autem diebus in quibus ieiunamus non dicimus Gloria in excelsis Deo, nisi feria quarta ad maiorem missam, que post Tertiam celebretur: sed tamen Prefatio Qui ascendens super omnes celos: et Communicantes, et Hanc igitur oblationem omnibus diebus illius septimane tenemus. Missa uero per totam septimanam Pentecostes solemniter celebretur, sicuti in hebdomada Pasche.

Et quidem tribus diebus qui Dominicam sequuntur, ad Missam matutinalem due tantum Collecte dicantur quarum una sit, Deus qui hodierna die  corda fidelium, et altera de die presenti. Feria quinta una Collecta dicatur, id est Deus qui hodierna die. Feria sexta due, prima de die, secunda, Deus qui hodierna die, que Sabbato intermittatur. In quo Sabbato nichil est ad uesperas cantandum de festo Pentecostes, sed de sancta Trinitate. Historia uero, Deus omnium incipienda est in Dominica secunda post Pentecosten uel in alia, si illa uacua non fuerit.



CAPUT XXXII. De Dominicalibus officiis ab Octauis Pentecostes usque ad Aduentum.

Ab Octauis Pentecostes usque ad primam Dominicam Aduentus Domini, sunt Septimane uiginti octo,  quando prolixius est spatium temporis: quando uero breuius, uiginti tres. Dominicalia officia sunt uiginti quatuor. Proinde in maiori spatio temporis quatuor extrema officia singula per binas dicantur hebdomadas, id est Omnia que fecisti, cum sua collecta, Epistola et Euangelio, duabus dicatur hebdomadis. In uoluntate tua, duabus. Si iniquitates, duabus. Dixit Dominus, ego cogito, duabus. Si tres hebdomade numerum excesserint officiorum, similiter fiat de tribus ultimis Officiis; si due, de duobus idem fiat; si una, Dixit Dominus bis dicatur. Cum uero hebdomadarum numerus minor fuerit numero officiorum, In uoluntate, et Si iniquitates, in una dicantur hebdomada. Dixit Dominus bis in ultima: ita tamen quod in Dominica dicetur Collecta, Deus,  refugium nostrum et uirtus; Epistola, Imitatores mei estote: Euangelium, Abeuntes Pharisei. Infra hebdomadam collecta dicitur, Excita, Domine; Epistola, Ecce dies ueniunt: Euangelium, Cum subleuasset.

Hoc autem obseruandum est, quod omnes Dominicales Collecte que bine dicuntur, per hebdomadam sic disponantur, ut illa que Dominica die dicta fuerit, sequentibus feriis repetatur ad Laudes et ad uesperas usque dum alia incipiatur. Que cum incepta fuerit, ad Laudes et ad uesperas dicatur usque ad sequentem Dominicam. Incipienda autem erit si fieri potest a quinta feria.



CAPUT XXXIII. De solemnitatibus quibus non laboramus et que Dominica non euenerint.


Omnibus solemnitatibus quibus non laboramus et que Dominica non euenerint, etiam si commemoratio alicuius sancti fiat, nichilominus utraque missa de solemnitate fit, preter quam in festo beati Bernardi  , et in Decollatione sancti Ioannis Baptiste: et exceptis Festiuitatibus que a Capite Ieiunii usque post octauas Pasche, et Ieiuniis Quatuor Temporum, et Rogationum, et in septimana Natiuitatis Domini et Pentecostes euenerint. In Inuentione uero et Exaltatione sancte Crucis, quia uigilie partim de sanctis sunt, partim de sancta cruce: de sanctis missa matutinalis sit, etiamsi Dominica  euenerit, et de cruce maior. Inuentio sancte crucis si Dominica ante Ascensionem euenerit, missa matutinalis erit de Dominica, et de cruce maior.



CAPUT XXXIu. De solemnitatibus quibus non laboramus et que Dominica euenerint.

In solemnitatibus iterum quibus non laboramus et que Dominica euenerint, nisi fuerint ille festiuitates quibus sermo fit in capitulo, missa matutinalis erit de Dominica, nisi propter proprietatem alicuius sancti, uel propter presentem defunctum differenda sit, et maior de solemnitate. In Purificatione tamen beate Marie, si in Septuagesima uel Sexagesima aut Quinquagesima euenerit: missa matutinalis erit de Dominica, et maior de solemnitate. Ante Aduentum  autem cum unum Dominicale officium duas tenere contingit hebdomadas, illud officium secunda non repetitur Dominica ad Missam matutinalem, si in ea duodecim Lectionum solemnitas celebratur, sed utraque missa erit de festo. Simili modo fiet ante Septuagesimam  .



CAPUT XXXu. De solemnitatibus quibus laboramus et que Dominica euenerint.

In solemnitatibus quibus laboramus et que Dominica euenerint, similiter missa matutinalis erit de Dominica, nisi propter presentem defunctum differatur, et maior de solemnitate preterquam in Octauis Apparitionis Domini, cum instans Septuagesima  cegerit ut in ipsis, Domine, ne in ira tua cantetur, et in Aduentu, Septuagesima, Quinquagesima et Quadragesima. Dominica tamen in Palmis et in Octaua die Pasche si festiuitas sancti Ambrosii euenerit, ad missam matutinalem Collecta dicatur de eo.



CAPUT XXXuI. De Dominicis diebus quibus duodecim Lectionum solemnitas non celebratur.

Dominicis uero diebus quibus duodecim Lectionum  solemnitas non celebratur, utraque missa erit de Dominica, nisi forte alicuius sancti fuerit commemoratio, qui officium habeat in Graduali designatum, uel uigilia alicuius sancti hoc impedierit, uel presens defunctus superuenerit. Dominica tamen in Palmis etiam si alicuius sancti fuerit commemoratio, missa matutinalis erit de Dominica, et in Octaua die Pasche de Resurrectione. In illo uero uno die, qui festum sequitur sancti Thome martyris  , si dies Dominicus euenerit, prima missa erit de Dominica; secunda de Octauis Domini, scilicet Pucinatus est nobis.

In illis autem tribus diebus qui Circumcisionem Domini sequuntur, si dies Dominicus euenerit, prima missa erit de Octauis sanctorum, secunda de  Octauis Domini, scilicet Puer natus est nobis. Si uero infra Octauam sancti Ioannis Baptiste uel apostolorum Petri et Pauli illis quatuor diebus qui deputati sunt ad missas eorumdem sanctorum dies Dominicus euenerit, missa matutinalis erit de Octauis, et maior de Dominica. Dominica uero infra Octauam Apparitionis, missa matutinalis erit de Dominica et maior de Octaua: nisi forte, Omnis terra, in eadem Dominica cantandum fuerit. Quod cum acciderit, missa matutinalis erit de Octauis, et missa maior de Dominica.

Similiter Dominica infra octauam Ascensionis Domini et Assumptionis beate Marie, si nulla duodecim Lectionum solemnitas euenerit, missa matutinalis erit de Dominica, et maior de Octaua. Si uero aliis  diebus infra has Octauas duodecim Lectionum solemnitas qua non laboramus euenerit, nisi forte in ipsa sermo fieri debeat in capitulo, missa matutinalis erit de Octaua et maior de festo.



CAPUT XXXuII. Quo ordine misse agantur priuatis diebus.

Ab Octauis Theophanie usque in Caput Ieiunii, et ab Octauis Pentecostes usque ad Aduentum Domini, omni feria secunda missa pro Defunctis in conuentu dicatur. Feria tertia et quinta Dominicalis. Feria quarta pro familiaribus. Feria sexta de sancta cruce. Sabbato de beata Maria.

Ab Octauis autem Pasche usque ad Dominicam ante Ascensionem, et in Aduentu usque ad Natiuitatem  Domini, idem ordo seruabitur, excepto quod ab Octaua Pasche usque ad supradictam Dominicam omni feria quarta, missa pro familiaribus omissa, missa Resurrexit dicetur. Et in Aduentu feria sexta, quia missa de sancta cruce non dicitur, missa Dominicalis repetatur, nisi forte aliqua solemnitas duodecim Lectionum aliquem horum occupauerit diem, aut talis commemoratio alicuius sancti, cui missa in Graduali sit attitulata, aut uigilia alicuius solemnitatis, aut dies Quatuor Temporum siue Rogationum  uel presens defunctus, aut tales commemorationes defunctorum quas precipuas agimus, et exceptis illis diebus qui deputati sunt ad illa Dominicalia officia que post diem Epiphanie, uel post In uoluntate tua, uel Dixit Dominus, aliquando propter instantem Septuagesimam uel Aduentum priuatis diebus restant persoluenda: et quando aliqua Dominicalis missa in sua propria Dominica dici non poterit pro alicuius solemnitatis uel presentis defuncti necessitate.

Et cum hoc contigerit ut aliqua missa in sua propria Dominica dici non possit, prima die quam post illam Dominicam cantor a supradictis euentibus exoccupatam inuenerit, canatur. Infra octauas uero Domini et sanctorum, uti in sententia  de octauis  eorum scriptum est, teneatur. Feria sexta post octauas Ascensionis de sancta cruce missa canatur: nisi illius misse uenerit occasio, propter quam aliis temporibus intermitti solet. Notandum uero quia si missa pro defunctis feria secunda pro aliquibus supradictis euentibus in conuentu dici non potuerit; prima eiusdem septimane die, que uacua fuerit a supradictis euentibus, dicatur.



CAPUT XXXuIII. De numero Collectarum ad missas.

Priuatis diebus non amplius quam quatuor Collecte ad missam in conuentu dicantur, exceptis octauis Domini et commemorationibus octauisque sanctorum,  et illis quatuor diebus qui sequuntur diem Circumcisionis, et feria sexta post octauas Ascensionis: aut si abbas unam tantummodo Collectam dicendam adiunxit uel presens defunctus fuerit, excipitur etiam Tricenarium quod fit post generale abbatum capitulum, cuius Collecta, id est Deus uenie largitor, per omnes triginta dies, exceptis solemnitatibus duodecim Lectionum, tam ad uesperas quam ad Laudes et ad Missas continuetur.

uerumtamen et si plures in una die misse fiant, ad unam tantum dicetur. Et notandum quia nunquam in missa Collectam de Dominica uel de sancta cruce, id est Deus qui unigeniti Filii tui, dicimus nisi illa die missa in conuentu de ipsis agatur. In Aduentu tamen quotidie dicatur Collecta de Dominica  ad missam, exceptis missis pro defunctis et Quatuor Temporum ieiuniis et uigilia Natalis Domini.

Cum tamen Dominicales commemorationes in aliqua solemnitate que Dominica uenerit post matutinas Laudes cantate fuerint in crastino, licet Dominicalis missa forte differri debeat, Collecta tamen ad missam matutinalem dicatur. Et notandum quia ad omnem missam matutinalem, si eadem que maior missa non fuerit, uel de eodem sancto: Collecta de maiori missa prima post Collectam misse matutinalis dicetur, excepto cum uigilia Natiuitatis Domini uel Apparitionis, seu uigilia Assumptionis  beate Marie die Dominica euenerit. Collecta uero Deus qui per Unigenitum tuum, sicut in sua sententia  ordinata est dicatur.

In aliquibus manuscriptis additur, et Collecta de Spiritu sancto non dicatur in missa de Trinitate.



CAPUT XXXIX. De quatuor historiis que cantantur a Kalendis Augusti usque in Aduentum Domini.

Si Kalende euenerint die Dominica, eadem die inchetur historia. Si uero Kalende in secunda uel tertia aut quarta feria euenerint in Dominica que easdem Kalendas precedit, assumatur Historia. Quod si Kalende in quinta uel sexta feria, aut Sabbato apparuerint, Dominica sequenti imponatur historia. Et ideo si festiuitas Omnium Sanctorum quinta aut  sexta feria illuxerit, legendum et cantandum est de libris Machabeorum ad uigilias usque ad Dominicam sequentem, in qua incipiendum est legere et cantare de Ezechiele propheta.

Si autem festiuitas Omnium Sanctorum euenerit die Dominica, ipsa die celebretur, et sequenti nocte, scilicet feria secunda inchetur Ezechiel propheta, et Responsorium, uidi Dominum. Sequenti uero die Dominico non legantur Lectiones ad initium illius libri pertinentes propter prefationem, quia non est consuetudo ut bis legantur, sed legantur alie in libro Lectionarii diei Dominici secundi intitulate. Qui propheta legendus est per tres hebdomadas tam priuatis quam Dominicis diebus. Quod uero de his restat  legendum ad uigilias, ex quo ibi legi desierit, legatur in refectorio. Finito Daniele, legantur in refectorio duodecim prophete.



CAPUT XL. Qua septimana ieiunia Quatuor Temporum in mense Septembri agenda sunt.

Si prima dies Kalendarum mensis Septembris in secunda feria aut tertia uel quarta euenerit, tunc agendi sunt dies ieiuniorum hebdomada Exaltationis sancte crucis. Si uero Kalende Septembris in quinta feria uel sexta uel Sabbato siue Dominica euenerint, tunc in illa septimana, in qua festiuitas sancti Matthei apostoli euenerit, agendi sunt



CAPUT XLI. Quomodo legantur libri in refectorio a Pentecoste usque ad Kalendas Nouembris.


Tempore illo quo canitur, Deus omnium exauditor est, usque ad Kalendas Augusti, leguntur quatuor libri Regum, et postea duo libri Paralipomenen. A Kalendis uero Augusti usque ad Kalendas Septembris interim dum canitur, In principio Deus, legimus Prouerbia Salomonis, et postea Ecclesiasten, et deinde Cantica canticorum, et librum Sapientie, Diligite iustitiam, et postea librum Iesu filii Syrach, id est Omnis sapientia.

In Kalendis Septembris quando canitur, Si bona suscepimus, Iob. In eodem mense mutatur historia  alia, id est, Peto Domine, et tunc legitur prius liber Tobie, deinde Iudith, postea Hester, ac postremo Esdras. Hanc autem historiam, id est Peto Domine, nec ante pridie Idus Septembris, nec post decimum quartum Kalendas Octobris, sed in his septem diebus ubicunque dies Dominica euenerit incipimus, excepto quod quando solemnitas sancte crucis die Dominica euenerit: Dominica precedente festum, dicatur Peto, Domine. In Kalendis Octobris leguntur duo libri Machabeorum dum canitur, Adaperiat Dominus. Et cum perlecti fuerint, legimus quatuor libros Euangeliorum in refectorio tantum usque ad passiones, et dimissis passionibus quod reliquum est legatur. Alii uero libri aliis temporibus perlegendi, superius per diuersa capitula dispositi  sunt.

Et notandum quod quando renouatur historia, liber ille qui tunc cum Responsoriis inchoatur cum sua Prefatione incipiendus sit in ecclesia, legendus tamen in refectorio ubi octaua lectio fecit finem. In libro autem Machabeorum primo, ibi lector in refectorio incipiat ubi quarta lectio fecit finem. De aliis libris qui eodem tempore in refectorio postquam primus perlectus fuerit, sunt similiter legendi, non est hoc obseruandum quod de illo primo dicimus in ecclesia primitus inchoando.

Si autem  differatur historia, liber nichilominus cum sua Prefatione legatur ad  mensam, reincipiendus in ecclesia cum historia cantabitur.

Et sciendum quod Responsorium de historia quod intitulatur ad uesperas, quamuis semel aut iterum festo interueniente differatur, ubi prius Sabbatum uacuum inuenerit dicetur, nisi forte ipsa historia uel in Dominica uel per septimanam iam decantata fuerit.



CAPUT XLII. De Antiphonis in Sabbatis dicendis.

Antiphone ueterum librorum et Epistolarum Pauli que ad Magnificat dicuntur, id est Loquere, Domine, Cognouerunt omnes, et Hec autem scripta sunt, et Fratres, confortamini, et consimiles, Sabbatis quibus intitulate sunt, uel ad Magnificat, uel in commemoratione  dicantur. Si que superfuerint, eo anno dimittantur. Si que defuerint, ultime repetantur. Quotiescunque autem aliqua Dominicalis missa, que in sua Dominica dici non potest, aliquo priuato die soluitur: Antiphone de eodem officio ad Magnificat et ad Benedictus intitulate eodem die dicantur, si tamen in sua Dominica dici non possunt. Quod ante Aduentum et Septuagesimam propter breuitatem temporis aliquando contingit.

Notandum tamen quod quando pro breuitate temporis Sabbato ante Septuagesimam dicetur ad Benedictus Antiphona, Domine, nonne bonum semen; ad uesperas eiusdem diei intermittatur Antiphona, Colligite primum zizania. Similiter fiet de Antiphonis Nuptie facte sunt, et Deficiente uino, quando Septuagesima  decimo Kalendas Februarii euenerit. Cetere omnes Antiphone Dominicales, ad Benedictus et ad Magnificat intitulate cum suis Collectis, cum in sua Dominica aliqua duodecim Lectionum solemnitas celebrabitur: post Benedicamus Domino de Laudibus et uesperis ob commemorationem Dominici diei dicantur. In illo tamen Sabbato non dicentur quando in crastino nichil agetur de Dominica: quod ante Aduentum contingit, cum unum Dominicale officium duas tenet hebdomadas; tunc enim Antiphone illius officii secunda non repetentur Dominica, si in ea duodecim Lectionum solemnitas celebratur.



CAPUT XLIII. De festis sanctorum que Dominicis diebus uel in Ascensione Domini euenerint.


Festiuitates sanctorum in quibus non laboramus, si in octauo die Pasche uel die Ascensionis uel in Septuagesima, uel in Dominica in qua aliqua historia incipienda est que sequentem Dominicam non habuerit, euenerint, in crastinum celebrabuntur. Purificatio tamen beate Marie nunquam differatur. Et si illa historia duas Dominicas uel plures habuerit, et ille Dominice festiuitates fortasse precipuas habuerint, historia dicatur in illa festiuitate que minoris uidetur auctoritatis, et festiuitas in crastino dicatur.

Minores autem festiuitates, in quibus duodecim Lectiones habemus et operamur, in tali necessitate  intermittantur, et commemoratio ad uesperas et ad Laudes ac missa matutinalis fiat de sanctis et iterum commemoratio ad uesperas illius diei. Missa tamen matutinalis non erit de sancto Ambrosio, si Dominica in Palmis uel octauo die Pasche euenerit, sed Collecta dicetur de eo. Ubi uero supradicta necessitas non interuenerit, minores festiuitates non omittantur nec differantur: sed suo die celebrentur, etiamsi quelibet historia incipienda est, que aliam habeat Dominicam in qua cantari possit, excepto si in Dominica Septuagesime huiusmodi euenerit festum.



CAPUT XLIu. De festis sanctorum que euenerint Sabbatis.

 In Sabbatis Aduentus Domini, et Septuagesime, Quinquagesime et Quadragesime si festum fuerit, uespere de Dominica dicantur, et fiat de sancto commemoratio. Si festum Purificationis et Annuntiationis beate Marie, et festum sancti Benedicti et Dedicationis ecclesie, et aliquod festum in quo non laboramus Sabbato infra octauam Pasche euenerit, excipiantur ab ista lege, et habeant festa ista plenarie uesperas suas, et commemoratio fiat de Dominica. In Sabbatis ceteris habeant omnia festa plenarie uesperas suas, nisi superuenerint alie solemnitates que eis debeant anteferri. Et notandum quia festum sancti Mathie  si in aliquo Sabbato preter Sabbatum quod precedit Sexagesimam eo anno quo  contingit bissextus euenerit, in ipso Sabbato, hoc est prima die bissexti agetur.



CAPUT XLu. De uigiliis sanctorum.

Cum uigilia Assumptionis beate Marie die Dominica euenerit, missa matutinalis de Dominica, et maior de uigilia erit. Nam in uigilia sancti Ioannis Baptiste, siue apostolorum Petri et Pauli seu aliorum apostolorum, uel sancti Laurentii aut Omnium Sanctorum, si Dominica fuerit, missa matutinalis de uigilia erit, maior de Dominica. In uigilia Omnium Sanctorum, prima Collecta erit de ipsa uigilia, scilicet Domine Deus noster, multiplica. Secunda de Dominica, si Dominica fuerit. Tertia de sancto Quintino. Si non fuerit Dominica, secunda de sancto Quintino:  tertia, Omnipotens sempiterne Deus, qui uiuorum.



CAPUT XLuI. De Octauis Domini et sanctorum.

Per octauas Apparitionis, Ascensionis Domini, et Assumptionis beate Marie, quotidie celebretur missa de Octauis, nisi interueniat festum alicuius sancti, quod habeat in Graduali officium designatum, uel aliquo die aliqua Dominicalis missa, que in sua Dominica dici non potuit, dicenda euenerit, uel solemnitas duodecim Lectionum que id impedire debeat, euenerit: uel presens defunctus fuerit, aut missa pro defunctis more solito in conuentu dicenda occurrerit: siue talis commemoratio defunctorum quam solemnem agimus interuenerit.

Et notandum si Inuentio sancte crucis Dominica  infra Octauam Ascensionis euenerit, ad Laudes dicto, Benedicamus Domino, fiat primitus commemoratio de martyribus, deinde de Dominica, post de Ascensione Domini. Missa matutinalis erit de martyribus: post quorum Collectam dicetur Collecta de sancta cruce: deinde de Dominica, post de Ascensione. Ipsa uero missa Dominicalis, id est Exaudi, Domine, uocem, differatur. Dominica infra octauas Assumptionis et natiuitatis beate Marie et Ascensionis Domini totum sicut in libris ordinatum est, tam per diem quam per noctem de octauis dicatur.

uerumtamen si in hac Dominica festiuitas beati Bernardi  euenerit, totum de festo fiet, preter missam matutinalem, que de octaua erit. Dominicalis uero missa differetur in septimana dicenda. Sabbato  tamen ad uesperas et die Dominica ad Laudes et ad uesperas post commemorationem de octaua, fiet commemoratio de Dominica. Cum autem in octaua sancti Laurentii hec ipsa Dominica euenerit, totum de Dominica dicatur, et ad Laudes fiat inprimis commemoratio de octaua, deinde de sancto Laurentio, post de sancto Mammete. Missa matutinalis erit de Dominica: post cuius Collectam Collecta de Octaua dicetur, deinde de sancto Laurentio; post de sancto Mammete. Maior missa erit de octaua.

Infra octauam Natiuitatis sancti Ioannis Baptiste:  prima die post solemnitatem, de ipsa Natiuitate missa in conuentu canatur, nisi presens defunctus prohibuerit, seu forte Dominicalis missa, que sua Dominica dici non potuit, soluenda tunc fuerit. Et cum aliquid horum ea die de sancto Ioanne missam cantari impedierit: quarta die ab ipsa Natiuitate missa de sancto Ioanne cantetur, nisi forte et hoc ipsum aliqua de predictis causis impediat. Si uero prima die post solemnitatem de ipsa Natiuitate missa in conuentu dicta fuerit, quarta die ab ipsa Natiuitate, missa in conuentu pro defunctis dicatur nisi forte in eadem septimana ante ipsam Natiuitatem dicta fuerit, uel forte ipsa quarta die, dies fuerit Dominicus. Quod si in eadem septimana ante ipsam Natiuitatem dicta fuerit, missa iterum de  sancto Ioanne in ipsa quarta die dicatur: nisi forte in ipsa feria secunda euenerit. Quod si feria secunda fuerit, missa pro defunctis dicatur. Que tamen non cantetur, nisi prius de etauis semel cantatum fuerit.

Infra uero octauas apostolorum Petri et Pauli quinta uel septima die ab eorumdem solemnitate similiter obseruetur: ut missa de eisdem apostolis cantetur, nisi forte aliqua de predictis causis illud prohibeat. Reliquis uero diebus a Natiuitate beati Ioannis Baptiste usque ad octauam diem apostololorum Petri et Pauli, misse de sanctis qui in Kalendario scripti sunt cantantur. Notandum sane in his Octauis, quia in commemoratione sancti Pauli dicto Benedicamus Domino, ad Laudes fit in primis commemoratio  de sancto Ioanne Baptista, de sancto Petro et ad missam in eadem die. Similiter commemoratio de sancto Stephano, et beato Ioanne euangelista, et sanctis Innocentibus, atque de sancto Andrea apostolo quotidie ad Laudes et ad uesperas et ad missam per octauas suas agatur, et missa in octaua die de eis celebretur. De octauis sancte Agnetis uirginis, et sancti Laurentii martyris, nil aliud agatur nisi tantum in octauo die commemoratio ad uesperas et ad Laudes: et missa que ea die proprietatem habet, de his persoluatur.

Sanctorum commemorationes, scilicet Ioannis et Pauli, et Leonis pape, necnon et ceterorum sanctorum que per octauam sancti Ioannis Baptiste, seu  apostolorum Petri et Pauli siue Andree apostoli plerumque eueniunt, semper debent pronuntiari in primo loco post uesperas regulares, deinde uero sequentur commemorationes alie, que pertinent ad istas predictas sanctorum octauas. Sanctorum Cesarii atque Benigni commemoratio non ad uesperas neque ad Laudes, sed tantum ad missam matutinalem fiat.

Quando tres Antiphone tantum habentur super Psalmos in uigiliis, et occurrent Psalmi qui diuiduntur in quarto loco, ut Noli emulari, et Attendite popule meus: sub secunda Antiphona dicantur tertius psalmus et quartus totus. Porro quintus solus,  id est Domine ne, et similiter Deus uenerunt gentes, sub tertia Antiphona.



CAPUT XLuII. De Purificatione sancte Marie.

In Purificatione sancte Marie post Tertiam abbas benedicat candelas iam antea a secretario delatas, postea uero aqua benedicta aspergat. Cantor itaque cum abbati candelam accensam obtulerit, imponat Antiphonam Lumen ad reuelationem, cui etiam subiungat uersum Nunc dimittis ut in libris inuenitur. Interim secretarius suo adiutus solatio et quibus a priore iussum fuerit, reliquas candelas monachis et nouitiis, ac conuersis laicis, familie etiam atque hospitibus si adfuerint, distribuat.

Deinde fiat processio per claustrum, ad quam diaconus  crucem, subdiaconusque aquam benedictam baiulent et sicut in processione Palmarum prenotauimus. ita in hac processione in eundo et in stando se habeant. Porro cantor ad exitum processionis, Antiphonam Aue gratia plena imponat. Qua finita sequatur alia Antiphona, Adorna thalamum tuum; post quam subrogetur Antiphona Responsum accepit Simeon, et fiant tres stationes, per unamquamque scilicet Antiphonam una statio. Ad introitum uero ecclesie abbas incipiat Antiphonam Hodie beata uirgo. Et omnibus introgressis et predicta Antiphona finita missa solemniter celebretur.

Igitur postquam diaconus Euangelium legerit, et abbati munus Deo sacrandum obtulerit, ipseque diaconus  idem munus more solito super altare ordinauerit: abbas candelam suam reddat sacriste, et diaconus abbati suam offerat, et postea subdiaconus. Deinde ueniat abbas ad gradum presbyterii, et ceteri offerant candelas suas a prioribus incipientes, manum abbatis uel sacerdotis  osculando. Quas candelas sacrista et solatium eius a manu abbatis suscipientes exstinguant. Deinde abbas ad altare reuertens, thurificet illud et manus abluat. Si uero die Dominica festum Purificationis sancte Marie euenerit, more solito ante Tertiam abbas exorcismum faciat aque, et post Tertiam fiat processio.



CAPUT XLuIII. De canticis.


Cantica de Natiuitate Domini, scilicet Populus qui ambulabat in tenebris in die Natiuitatis Domini, Circumcisionis, Theophanie, et octauo die ipsius Theophanie, omnibus etiam Dominicis diebus infra istos dies, nisi in ipsa Dominica festum alicuius sancti duodecim Lectionum agatur, et in Purificatione sancte Marie dicantur. Cantica uero de Pascha scilicet, Quis est iste qui uenit de Edon dicantur omnibus diebus Dominicis a Pascha usque ad Pentecosten,  nisi aliud festum celebretur, et in die Ascensionis Domini, et ocauto die ipsius, et die Pentecostes.

In Dedicatione ecclesie dicantur cantica, scilicet Letatus sum, et Nisi Dominus, et Lauda Hierusalem. In Inuentione sancte crucis et Exaltatione, Domine audiui, Gloria Patri: Pro iniquitate, Gloria Patri: Egressus es in salutem. In Annuntiatione et Assumptione et Natiuitate, et Dominica infra octauam Assumptionis beate Marie et in octaua diei eiusdem, necnon in natali unius uirginis, Audite me diuini fructus. In festiuitate sancti Michelis archangeli, Domine miserere nostri, et in omnibus Dominicis diebus, exceptis illis quos supra diximus. In Natiuitate et Decollatione sancti Ioannis Baptiste, et in  natali unius marturis et unius confessoris, Beatus uir cui in sapientia. In natali apostolorum et euangelistarum et plurimorum martyrum uos sancti Domini.



CAPUT XLIX. De festis in quibus laboramus

Dies festi duodecim Lectionum in quibus laboramus, hi sunt: festum sancti Siluestri: Octaua Epiphanie: festum sanctorum Fabiani et Sebastiani: Agnetis uirginis et martyris: festum sancte Agathe martyris: Cathedra sancti Petri: Thome confessoris: Octaua Ascensionis: Ioannis et Pauli: Commemoratio sancti Pauli: Octaue sancti Ioannis Baptiste, et apostolorum Petri et Pauli: Inuentio  sancti Stephani: Dominici confessoris Octaue sancte Marie: Mauricii cum sociis suis: Remigii episcopi: Cecilie uirginis: Clementis pape: Lucie uirginis  .



CAPUT L. Quibus temporibus, et quo ordine celebrandum est officium defunctorum.

Officium defunctorum quotidie agitur, exceptis diebus duodecim Lectionum, et uno die infra octauas Natiuitatis Dominice, et tribus diebus ante Pascha, et tota septimana Pasche et Pentecostes. A Kalendis igitur Nouembris usque ad primam Dominicam Quadragesime in interuallo quod sequitur uigilias, priuatis diebus agatur officium pro defunctis.

 In quo officio dum frater hebdomadarius incipiet Antiphonam stando contra alterum chorum, resideant fratres in sedibus suis, et ipse hebdomadarius incepta Antiphona, postquam inclinauerit uersus altare resideat. Ceteras uero Antiphonas incipiant fratres alternatim sicut ad uesperas regulares, stantes et inclinantes sicut hebdomadarius fecit. Qui hebdomadarius dicturus uersiculum post Psalmos surgat, et stans contra altare dicat uersiculum. Quo dicto inclinet se et sedeat iterum dum Pater noster dicitur.  Postea surgens et leuans sedem, et inclinans ad altare incipiat Lectionem. Qua finita iterum inclinet. Similiter inclinet ad finem singularum lectionum et singulorum uersuum. Et uersu tertii Responsorii dicto resideat. Finito Laudate Dominum de celis, dum fratres dixerint Requiem eternam, surgant. Similiter faciant ad uesperas post Confitebor, dicentes Requiem eternam. Quem uersum, id est Requiem eternam, semper dicat solus ille chorus cui competit. Dicta autem Antiphona post Laudate Dominum de celis, hebdomadarius incipiat Ego sum resurrectio et uita, et Benedictus dicatur aliquantulum productius, et Magnificat similiter ad uesperas pro defunctis.

Ergo Antiphona cantata post Benedictus, prosternant  se fratres super formas, si tempus fuerit prosternendi; sin autem, reclinent se super misericordias  , et dicant Pater noster sub silentio. Deinde incipiat hebdomadarius sacerdos psalmum De profundis, qui semper dicatur ad Laudes pro defunctis tam in estate quam in hieme, quem percurret uterque chorus alternatim. Quo expleto et dicto Requiem eternam sicut ad ceteros primos psalmos, dicat sacerdos A porta inferi, et Dominus uobiscum, et postea Collectas ordine consueto. Quibus expletis, et Dominus uobiscum et Requiescant in pace, respondeant omnes, Amen, antequam surgant: et tunc surgentes et inclinantes ad altare, discedant. Post uesperas uero diei dicantur uespere pro defunctis  et psalmus Lauda, anima mea, Dominum, ante Collectas a sacerdote hebdomadario inceptas.

A prima Dominica Quadragesime usque ad festiuitatem Omnium Sanctorum celebretur officium defunctorum post uesperas diei: ita scilicet ut prius dicantur uespere pro ipsis defunctis, et deinde subsequatur uigilia. Et dicto tertio Responsorio, dicat hebdomadarius Audiui uocem de celo dicentem, habens faciem ad alterum chorum: nec inclinet ante uel post. Et responso a conuentu, Beati mortui qui in Domino moriuntur, prosternantur aut resideant sicut superius dictum est. Circa uero finem uigilie, scilicet post Pater noster, dicatur psalmus Lauda, anima mea, Dominum, quem incipiat hebdomadarius sacerdos. Laudes uero ipsorum defunctorum peragantur  in crastino, inter Matutinas, Laudes et Primam.

Quod totum officium defunctorum eo ordine dicatur in estate, quo ordinauimus in hieme. Quod officium tali ordine celebratur in hebdomada, ut secunda feria dicantur tres psalmi, id est uerba mea, et ceteri nisi in precedenti Dominica dicti fuerint: et tres prime Lectiones, id est Parce mihi, Domine, et cetere. Tertia autem feria tres medii psalmi, id est Dominus regit me, et ceteri cum lectionibus, id est Responde mihi, et ceteris. Quarta feria tres ultimi psalmi, id est Exspectans exspectaui, et ceteri cum lectionibus, id est Spiritus meus attenuabitur,  et ceteris: et sic repetantur per singulos dies si necesse fuerit.

Quod si aliqua festiuitas duodecim Lectionum occupauerit secundam feriam in ea que uacua successerit festiuitati, iidem primi psalmi dicantur: si autem postquam dicti fuerint iidem psalmi primi, alia festiuitas duodecim Lectionum interuenerit, non mutetur ordo, sed ea feria que expedita sequetur, dicantur tres medii psalmi, et alia die tres ultimi: in sequenti uero repetantur a capite.



CAPUT LI. Quo ordine dicantur Collecte pro defunctis.

Omnipotens sempiterne Deus cui nunquam, pro fratribus congregationis, necnon pro patribus, matribus, sororibus et familiaribus nostris dicatur  prius: deinde Fidelium Deus omnium. Que due dicantur assidue tam ad uesperas quam ad Laudes siue ad uigiliam uesperis coniunctam. In Tricenario quod fit post generale capitulum preponatur Deus uenie largitor, et ad missam pro defunctis in conuentu nisi presens defunctus fuerit. Si alio tempore Tricenarium aliud agimus, Deus cui proprium; si presens defunctus fuerit, in primo loco semper dicatur Inclina singulariter, exceptis precipuis officiis defunctorum, in quibus post primam Collectam hec sola sequi debet.

Ad missam uero tantum due, scilicet Omnipotens sempiterne Deus cui nunquam sine spe, et Omnipotens sempiterne Deus qui uiuorum. Si presens defunctus  fuerit et missa pro eo dicatur, dicetur Collecta Inclina, Domine, et Omnipotens sempiterne Deus qui uiuorum, nisi fuerit solemne Tricenarium, in quo interponitur, Deus uenie largitor. Si pro eo missa celebrari non potest, dicetur tamen ipsa collecta. Si autem presens defunctus episcopus fuerit, Deus qui inter apostolicos, die tantum sepulture eius dicetur.

Ad missam quotidianam pro omnibus fratribus et familiaribus ordinis nostri defunctis dicetur Collecta Inclina, Domine: si defunctus presens fuerit, dicatur pro eo secunda Omnipotens sempiterne Deus cui nunquam singulariter. Deinde si Tricenarium agimus, dicetur Deus cui proprium est, uel Deus uenie largitor si fuerit solemne Tricenarium. Ad  missam enim in conuentu nullum Tricenarium agimus nisi illud solemne quod fit post generale capitulum. Sciendum quia in tribus missis quas pro quolibet defuncto debemus, dicitur Collecta Inclina, Domine singulariter, nisi in Capitulo pluraliter dici precipiatur.



CAPUT LII. De officiis defunctorum precipuis.

In commemoratione omnium fidelium defunctorum, et in commemoratione parentum nostrorum, fratrum et sororum omniumque consanguineorum et benefactorum nostrorum, eo quoque die quo post annuum capitulum solemnem facimus memoriam  omnium monachorum, nouitiorum, conuersorum et familiarium nostri ordinis preterito anno defunctorum: sed et in anniuersario omnium defunctorum ordinis nostri episcoporum et abbatum, quod fit quarto Idus Ianuarii, solemne facimus officium cum uesperis, uigiliis et Laudibus, et Psalmi stando cantantur et aliquanto morosius, tam ad uesperas quam ad uigilias et ad Laudes.

Dicto autem uersu ante Lectiones ab hebdomadario, resideant super misericordias dicentes Pater noster, sub silentio, deinde incepta lectione resideant super sedes usque ad tertiam repetitionem Libera me, Domine, de morte: quod Responsorium debet cantor stando incipere. Quo incepto statim inclinet, et subsequentes uersus cantet, post ultimum  tantum inclinans. Quibus officiis et missis debent interesse omnes monachi qui conuentum tenent, nisi grauis causa eos prohibuerit.

Ad officium omnium defunctorum et ad missam  Fidelium Deus tantummodo dicitur, nisi presens defunctus fuerit. In commemoratione autem parentum nostrorum, Deus cui proprium, tantum: et in anniuersario episcoporum et abbatum, Presta, Domine, quesumus, tantum. In solemni Tricenario, quod fit post generale capitulum, Prima Deus uenie largitor; Secunda, Presta, Domine, quesumus, pro rege Francorum  , ad officia et ad missam dicantur tantum, nisi presens defunctus fuerit. In anniuersario episcoporum et abbatum qui priuatim cantare pro eis noluerit, Collectam dicat.

Ad istas igitur missas cantantur Responsorium, Si ambulem, et Responsorium Absolue, communiter ab utroque choro in conuentu. Qui uero priuatim cantat Responsorium Requiem eternam, et Tractum  De profundis, dicat, quod si quilibet horum dierum in secunda feria, siue in crastina die alicuius festiuitatis duodecim Lectionum euenerit: post uesperas regulares uespere defunctorum agentur.



PARS SECUNDA.  De ceremoniis tam in horis canonicis quam in missarum celebratione obseruandis.



CAPUT LIII. Quomodo se agant Sacerdos et Ministri ad missas festiuas.


In duodecim Lectionibus sacerdos induat se ad celebrandam missam cum diacono et subdiacono, quos adiuuent ad induendum preterite septimane hebdomadarii. Quibus indutis, diaconus et subdiaconus cum manipulis eant preparare altare: petentes ueniam ad gradum altaris, et ponentes Textum  super analogium, et Missale super altare in dextro cornu. In sinistro uero ponant tersorium sub palla, si benedicta superponitur. Quatuor enim palle absque sudario super altare poni debent. Postea preparent ministerium quod est iuxta altare in quo ministratur, ponentes calicem desuper cum corporali  et offertorio, et sedes in quibus sedent sacerdos et ipsi ministri, et piscinam. Ad Tertiam ambo maneant in presbyterio cum sacerdote ubi eis et sedere ad Psalmos liceat. Finita Tertia exeant, et unus ministrorum qui adiuuerunt eos ad induendum pulset sinum, et accendat duas candelas que solent ardere iuxta altare hinc et inde, et absconsam cum lumine super altare si necesse fuerit preparet. Alter uero deseruiat sacerdoti in induenda casula. Postea infundat ei aquam in manibus. Diaconus uero sumat stolam et aspergat manus aqua data sibi a ministro, et subdiaconus similiter. Quas tergant sacerdos et diaconus ad tersorium sibi deputatum: subdiaconus uero ad alterum.

Et pulsato signo a ministro exeant de uestiario et  ordinentur ante altare quod est in prima statione, habentes uultum ad ingressum chori; ita ut subdiaconus prior sit, et diaconus posterior et sacerdos nouissimus, et sic maneant usque ad Gloria Patri. Et cum inde se mouerint, inclinent ante ipsum altare. Deinde ingredientes inclinent rursus ad gradum presbyterii, et sic ascendentes, diuertat diaconus ad dexteram, et subdiaconus ad sinistram. Sacerdos uero inter illos transeat ad altare, et dum transit inclinent ei. Tunc sacerdos incuruus ante medium altaris faciat orationem, et diaconus similiter retro ipsum, et subdiaconus post diaconum. Qua completa, erigant se. Deinde sacerdos, osculato altari, signet se. Diaconus uero signans se inclinet, et pergat osculari sinistrum cornu altaris. Quo osculato, inclinet  et eat in dexteram partem, stans sub gradu altaris paululum remotus a pariete: et subdiaconus retro ipsum.

Sacerdos autem descendens sub gradu altaris inclinet circa medium altaris ad dicendam confessionem, diacono existente ad dexteram, subdiacono ad sinistram, et dicant inuicem confessionem, sacerdote incipiente. Ministri uocent sacerdotem patrem, et sacerdos eos fratres, licet sit ordine iunior, quod alias non fiat. Qua dicta, erigant se, et sic accedat sacerdos ad librum qui est super dextrum cornu altaris. Quam confessionem si ea hora complere non potuerint, dicant postea cum eis uacuum fuerit. Diaconus uero si spatium habuerit antequam sacerdos dicat Dominus uobiscum, ponat corporale super altare, et  liniens calicem intus aqua, ministret panem super patenam et uinum in calice, subdiacono ei subministrante.

Et notandum quia siue diaconus, siue subdiaconus sit qui ministrat, prius uinum infundat, deinde ampullam cum aqua sacerdoti tradat quando eum uiderit magis expeditum, et sacerdos aquam in calicem fundat: deinde posita patena super calicem, cooperiat eam de offertorio: postea descendat sub gradu altaris in dextera parte. Quod si sacerdos dum diaconus ministrauerit dixerit Gloria in excelsis Deo, uel Dominus uobiscum, intermittens ministrare eat post sacerdotem: quod si Gloria in excelsis Deo dicitur, dicto illo breuiter inclinet et sic reuertatur ministrare. Post Dominus uobiscum, trahat ei reuerenter  deorsum medium casule  : et tunc diuertens in locum suum inclinet se, et subdiaconus post eum. Quod si restant alie Collecte, redeant ad ministrandum quod restat. Quo completo, reuertantur ubi prius steterant, non tamen inclinantes, nisi ad primam Collectam: si autem nulla Collecta superfuerit, subdiaconus descendat legere Epistolam ante gradum presbyterii contra medium altaris, uersa facie ad ipsum altare, inclinans priusquam incipiat legere, et postquam legerit. Qui si forte in ipsa Epistola errauerit, perlecta Epistola satisfaciat ibidem: prius tamen posito libro super formam, ponens manus ad terram sub gradu super albam sine flexione genuum, tam festis diebus quam priuatis. Interim sacerdos usque ad Euangelium sedere et in Missali  legere potest, et diaconus ad nutum eius sedere, et in textu legere si uoluerit. Perlecta Epistola, subdiaconus sedeat iuxta diaconum, aut eat in chorum cantare cum aliis si necesse fuerit: quod si sacerdos sederit, et diaconus preuidere Euangelium uoluerit, super analogium preuideat.

Cum autem fuerit hora legendi Euangelium surgant, et sacerdos redeat ad dextrum cornu altaris superponens Missale. Diaconus uero ponens textum super analogium uertat se ad abbatem, humiliter petens benedictionem sub silentio dicens, Domne iube benedicere, siue ad sacerdotem si abbas defuerit; ad quem sacerdos conuersus, dicat hanc benedictionem: Dominus sit in corde et in ore tuo, ut  digne annunties Euangelium Christi. Qua data, reducat uultum suum ad altare sicut erat prius, ita se habens usque post Gloria tibi, Domine. Quod dum dicitur signet, et conuertat faciem suam ad Euangelium stans cum tremore. Diaconus uero, accepta benedictione, uertat se ad librum. Qui cum dixerit, Sequentia sancti Euangelii, signet se sicut alii se signant quando dicitur Gloria tibi, Domine. Perlecto autem Euangelio, si forte errauerit in ipso, uertat se ad orientem satisfaciens eo modo quo subdiaconus. Deinde inclinet se uersus orientem. Postea ferat librum apertum sacerdoti ad osculandum, ostendens ei digito initium Euangelii quod legit: quem et ipsum  osculetur post sacerdotem, et clausum super analogium sub palla reponat. Sacerdos uero post finem Euangelii referens uultum ad altare, ibidem incipiat Dominus uobiscum, uel Credo in unum Deum. Interim uero dum Credo in unum Deum dicitur a conuentu, stet in eodem loco donec illo cantato dicat Dominus uobiscum, et Oremus. Deinde sumens librum ponat ad sinistrum cornu. Diaconus autem post Euangelium displicet corporale habens tres plicatus in latum et quatuor in longum, medium latitudinis ponens in medio altaris. Et statim post Oremus, opertis manibus de offertorio tenens sinistra manu pedem calicis, dextra autem patenam offerat sacerdoti simul utrumque, manum eius semel osculans. Sacerdos simul utrumque assumens, deponat  iuxta corporale ad dexteram partem, relinquens ea diacono preparanda, et postea trahat se ad sinistrum cornu altaris, ibidem consistens donec recipiat thuribulum ad thurificandum calicem. Diaconus uero posito offertorio super altare ponat calicem super corporale in secundo plicatu anterioris, et sinistre dextreque partis, et panem ante calicem, reuoluens super eum corporale. Quod si plures hostie fuerint, unam separatim, alias insimul mittat: deinde reportet patenam et offertorium super ministerium. Interim dum hec aguntur a sacerdote et diacono, unus ministrorum cuius officium est, teneat thuribulum ante abbatem uel ante sacerdotem si abbas deest, subdiacono incensum tenente. Posito itaque  incenso in thuribulo, qui thuribulum tenet offerat illud sacerdoti osculans ei manum. Quod sacerdos accipiens, thurificet calicem isto modo. Semel uoluat illud circa calicem, semel thurificet dexteram partem altaris desuper, semel et sinistram, semel quoque anteriorem. Quod dum fecerit, diaconus ponat manum suam sub asella ipsius tenens ei casulam ut expeditius possit agere. Quo facto, reddat thuribulum diacono. Deinde ablutis digitis aqua, sibi a subdiacono de ampulla data, et in pelui ad hoc preparata recepta, et tersis ad linteum ad hoc deputatum, incuruus ante altare faciat orationem. Diaconus autem thurificet prius dexteram partem ipsius altaris bis deforis; deinde eleuans manum thurificet bis crucem, et inde transiens per retro altare ad sinistram  partem thurificet eam, similiter et crucem. Deinde reddat thuribulum subdiacono qui ponat illud ubi poni solet. Ipse autem retro redeat sub gradu altaris in dextra parte, ut cum sacerdos se uerterit ad chorum dicens: Orate, fratres, pro me, trahat ei deorsum medium casule. Deinde supplicans ei secedat in locum suum, ubi stet donec sacerdos dicat Per omnia secula seculorum. Qui sacerdos dicto Orate, fratres, mediocriter, ut possit audiri, reducat uultum ad altare eadem parte qua se uertit ad chorum. Postea trahat se ad librum qui est in sinistro cornu dicens sub silentio Oremus, ad primam Secra tam et ad secundam si una uel plures sequuntur.  Interim autem minister ille qui thuribulum obtulit sacerdoti, deferat diacono et subdiacono aquam ad lauandum manus suas. Sacerdos uero prouideat ne disiungat illos digitos quibus debet tractare corpus Domini, postquam eos aqua abluerit, nisi dum fecerit cruces super hostiam et calicem uel quando se signauerit.

Ut autem finierit Secretas, retrahat se contra medium altaris dicens Per omnia secula seculorum, sed non eleuans manus usque ad sursum corda. Diaconus autem audiens Per omnia secula seculorum, ueniat post ipsum sacerdotem supplicans ad altare, et stet habens faciem ad sacerdotem usque ad Pater noster. Subdiaconus eadem hora accipiat patenam offertorio coopertam, et ueniat post diaconum supplicans   circa altare. Deinde erigens se, supponat sinistram manum brachio dextro, ut leuius ferat ipsam patenam. Qui subdiaconus signet se ad Sanctus de ipsa patena. Diaconus similiter signet se, manens curuus dum ipse dixerit Sanctus, sanctus, sanctus, breuiter sub silentio. Finita uero Prefatione, sacerdos inclinet se ante altare dicens Sanctus, sanctus, sanctus, breuiter: et signans se, mox incipiat Te igitur clementissime Pater usquequo dicat, Uti accepta habeas: et tunc se erigat percurrens Canonem sicut habetur in libro. Qui cum peruenerit ad Qui pridie quam pateretur, sumat hostiam, et eleuans ante calicem paulo altius inter alios digitos quos ad hoc conseruauit benedicat eam. Si uero  plures fuerint, non deponens ipsam quam tenet simul omnes benedicat, et iterum utraque manu eam teneat usquequo dicat, Hoc est enim corpus meum: et tunc remittet eam in loco suo. Cum autem dixerit, Simili modo postquam cenatum est, accipiat calicem stringens corporale cum calice inter utramque manum, et sic eleuet eum paululum usque ad signum faciendum  , et tunc deponat faciens signum crucis desuper. Quod postquam fecerit, eleuet sicut superius donec dicat, In mei memoriam facietis: et tunc dimittat. Incipiens autem, Supplices te rogamus omnipotens Deus: incuruet se ante altare donec dicat, Ex hac altaris participatione: et tunc erigat se osculans labium altaris ante calicem signans se, post signatum corpus et sanguinem: quando uidelicet  dixerit, Omni benedictione. Et quando dixerit, Nobis quoque peccatoribus, tundat semel leuiter pectus suum. Diaconus uero quando uiderit eum secundo post incuruationem calicem signare, scilicet quando dixerit, Sanctificas, accedat ad dexteram sacerdotis. Et osculans prius altare, componat se honeste ad discooperiendum calicem a dextera parte, dextera manu, sacerdote tamen incipiente a sinistra parte, sinistra manu. Porro ipse diaconus sinistra manu posita sub brachio suo ad constringendam manicam albe ne contingat corporale, supponat digitos dextere sue digitis Sacerdotis ad tenendum calicem dum sacerdos tres cruces fecerit super calicem discoopertum  dicens, Per ipsum, et cum ipso, et in ipso: et quartam ante oram ipsius calicis dum dixerit, Est tibi Deo. Cum autem dixerit, Omnis honor et gloria, teneat utraque manu corpus Domini super calicem. Quo incipiente cunctis audientibus, Per omnia secula seculorum, subleuent calicem ipse et diaconus parum usque post dictum, Oremus: tunc deponatur et iterum cooperiatur ab utroque hinc et inde. Et sic diaconus inclinans ante aram, recedat ubi stabat. Et cum sacerdos dixerit, Panem nostrum quotidianum, accedens subdiaconus ad diaconum offerat ei patenam discoopertam osculans ei manum. Postea secedat paululum uersus parietem in dextera parte. Diaconus autem, accepta patena, offerat eam sacerdoti post Sed libera nos a malo, osculans ei manum.  Qua oblata, ueniat in locum, ubi stetit ante Prefationem, reddens Offertorium subdiacono. Subdiaconus uero recondat illud plicatum. Quo recondito, reuertatur post diaconum. Sacerdos autem accipiens patenam ponat eam sub corporali. Quod si talis missa fuerit, in qua conuentus uadit ad pacem, ponat eam super corporale. Et dicto Libera nos quesumus, Domine, priusquam dicat per eumdem Dominum nostrum, ponat corpus Domini super patenam, amouens eam parumper in dextera parte calicis: et dicendo, Per eumdem Dominum nostrum, frangat corpus Domini super calicem in tres partes, et dicto, Per omnia secula seculorum, faciat ad Pax Domini intra calicem unam crucem, aliam ad Sit semper, tertiam ad uobiscum. Et postquam ter dixerit  Agnus Dei, et dimiserit in calicem illam partem Dominici corporis quam tenet in dextera manu dicens Hec sacrosancta commistio, totam orationem sub silentio: diuertat os suum ad diaconum osculans illum, et diaconus subdiaconum sibi inuicem supplicando, et subdiaconus similiter alium, si pacem quesierit eundo ad gradum. Sacerdos autem, data pace diacono, eam partem hostie de qua ministri communicandi sunt, super patenam ponat: qua posita dicat orationem Domine Iesu Christe; qua dicta statim sumens corpus Domini cum calice utraque manu applicet ad se, et sic percipiat corpus Domini super calicem, deinde sanguinem. Itaque, deposito calice super corporale non cooperto, uertat  se ad dextrum cornu altaris, et, posita ibi patena cum hostiis, sumat hostiam de uasculo preparato a diacono, quam ponat super patenam: et unam uel plures, ubi necesse fuerit, ex illis que ibi sunt recondat in illo uasculo. Hoc autem fiat tantum Dominicis diebus, et in Cena Domini. uasculum autem illud super altare dimittatur usque post missam. Quo facto, sacerdos communicet diaconum et subdiaconum de tertia parte. Deinde de aliis hostiis ceteros qui communicaturi sunt. Prouideat autem quantum poterit, ne aliqua pars Dominici corporis remaneat.

Diaconus uero accedens ad communionem, non  osculans manum sacerdotis, subleuet albam ab anteriori parte, flectens genua iuxta altare, et resupinato capite sub manu sacerdotis conuenienter aperto ore percipiat corpus Domini. Quo percepto surgat et supplicet: similiter et subdiaconus quod postquam fecerit sumens fistulam  , si tunc necessaria est, eat ad sinistram per retro altare. Quod si tunc necessaria non fuerit, sequatur diaconum. Qui diaconus ueniens ante calicem inclinet et ad nutum sacerdotis accipiat illum, sumatque sanguinem eadem parte calicis qua et sacerdos: nec tangat eam manu donec uino abluatur, quod si unus uel duo tantum post eum communicaturi sunt, ministret eis sanguinem eadem parte calicis qua ipse recepit, ita ut ipse dextera manu calicem tenens, sinistram mento  illorum supponat. Qui uero percepturi sunt diaconi uel subdiaconi sinistra manu pedem calicis tenentes, ad os suum sicut sibi uiderint expedire coaptent. Quod si plures fuerint, diaconus percepto sanguine, Ibidem ponat calicem super sinistrum cornu altaris, tenens illum, subdiacono sibi assistente, atque adiuuante hoc modo, scilicet ut dextram manum teneat expansam iuxta labium calicis deforis: sinistra uero teneat pedem ipsius calicis; diaconus autem teneat utraque manu in calice fistulam a subdiacono antea preparatam. Qui subdiaconus percipiat sanguinem cum fistula priusquam se componat ad tenendum calicem eo modo quo diximus. Dum autem fratres percipiunt sanguinem, infundatur uinum in calice a diacono cum opus fuerit de ampulla a subdiacono  ante preparata iuxta altare. Si quid autem residuum fuerit de ipso sanguine, bibat illud cum calice postquam fistulam reddiderit subdiacono. Quam fistulam antequam reddat inquantum potuerit ab utraque parte sugendo a sanguine Domini euacuet, et calicem reddat sacerdoti: non osculans ei manum. Subdiaconus uero tenens fistulam contra faciem suam in transuerso, eat ad sacerdotem per retro altare ministrare ei uinum in calice. Sacerdos autem antequam recipiat calicem, si que hostie integre superfuerint communicatis, reponat in uasculo. Qui, recepto calice, respergat digitos suos in ipso calice: quem ponens super altare eat ad piscinam abluere in ipso digitos aqua. Quibus tersis ad medium  linteum ad hoc ipsi preparatum, redeat ad altare sumere uinum quod dimisit in calice. Quo sumpto, iterum aspergat calicem uino. Quo hausto, ponat illum non reclinatum super altare iuxta patenam. Similiter nec ad priuatas missas reclinetur. Ex hinc subdiaconus tenens fistulam, assistat altari,  habens faciem in patena usque ad finem Collecte. Interim diaconus complicet corporale super altare, et uertens ad post communionem, referat Missale ad dextrum cornu altaris.

Cum autem sacerdos Collectam inceperit post Dominus uobiscum, trahens ei casulam incuruet se usque ad Per omnia secula seculorum. Tunc erigens se et dicto Benedicamus Domino, uel Ite missa est, inclinet. Deinde iens ad altare transferat inde calicem et patenam super ministerium, sumens ibi lingua sua si quid de corpore Domini remanserit super patenam. Et postea accipiens fistulam abluat eam uino, et postea patenam; quod bibens infundat aliud uinum circumliniens ipsum calicem intus, quod iterum percipiat. Tertio infundat uinum eo  modo circumliniens, quod percipiat subdiaconus. Et adhuc etiam alia uice infundat si necesse fuerit. Quibus lotis et detersis ad linteum, quo sacerdos paulo ante digitos suos detersit, recondat ea et corporalia cum calicibus. Finita missa sacerdos incuruet se ante medium altaris, faciens orationem solus sine diacono. Qua facta erigat se, et osculans altare signet se.

Quod si Dominicus dies fuerit, det benedictionem lectori mense, que in libro continetur  . Deinde inclinans recedat casula demissa, quam ante missam tulit in brachiis subleuatam ad altare. Si diaconus et subdiaconus iam compleuerint que complenda erant: precedent eum eo ordine quo ad altare uenerunt ad introitum misse. Sacerdos autem exutus  sacerdotalibus indumentis ueniat ad gradum  ubi legitur Epistola, et petat ueniam sicut in festis diebus. Priuatis uero diebus flectat genua mox recedens  .



CAPUT LIu. De missis in quibus tantum unus minister fuerit.

Ad missam si unus tantum minister fuerit, sacerdos indutus stola, et manipulo cum ministro eat preparare altare. Quod si minister diaconus fuerit, officium altaris compleat, quantum ad se et ad subdiaconum pertinet. Perlecta tamen Epistola non egrediatur de choro, sed ipsemet infundat sibi aquam de ampulla in peluim, et tergat ad mapulam ad quam tergit sacerdos ante Secretas. Quis priusquam  communicatus sanguine de calice sumpto ad sinistrum cornu secesserit: ille qui sacerdotem adiuuit ad induendum, accedat cum fistula ante preparata, adiuuans eum in omnibus sicut subdiaconus facere solet. Si autem subdiaconus fuerit, eundo ad altare precedens sacerdotem diuertat ad dexteram  supplicans sacerdoti. Ad confessionem stet ad dexteram. Missale in dextro cornu altaris, Textum in sinistro ponat, quod post Euangelium auferat. Post Epistolam manus lauet, ubi et diaconus. Panem et uinum ministret, et patenam et calicem offerat. Casulam trahat, pacem et communionem semper accipiat, excepta missa defunctorum, in qua nec pacem sumere, nec communicare licet. Lecturus Epistolam ferat Epistolare in ecclesiam antequam induatur, et post missam inde referat. Sacerdos uero ad legendum Euangelium petat benedictionem ab abbate, non tamen descendens de gradu altaris. Perlecto Euangelio ibidem, dicat Credo in unum Deum, si dicendum fuerit. Et mox secedat ad dextrum cornu altaris ibidem dicturus, Dominus uobiscum.  Quando uero Credo in unum Deum non dicitur, ibi dicat Dominus uobiscum, ubi legit Euangelium.

Sciendum uero quod omnibus diebus quibus conuentus communicat, possunt ubi necesse fuerit, ad missam matutinalem plures hostie consecrari, et super patenam communicaturis distribui, et tunc minister si fieri potest diaconus sit, ille scilicet qui precedenti hebdomada Euangelio fuerat ascriptus. Nam ceteris tam priuatis quam festiuis diebus ad omnes missas una tantum hostia consecretur, cuius tertiam partem sacerdos super calicem tenens communicaturis distribuat, et postea sanguinem, eo modo quo diaconum facere superius diximus, nisi diaconus adfuerit. Et sciendum quod nunquam osculatur  manus abbatis uel sacerdotis nisi ad missam, et hoc tantum in locis supra determinatis, et quando datur in conuentu abbati uirga pastoralis, et in Purificatione beate Marie ad oblationem candelarum.



CAPUT Lu. Quo ordine benedicatur aqua.

Dominico die pulsato signo ad Tertiam, seruitor ecclesie preparata formula super gradum presbyterii, ponat sal et aquam desuper cum sparsorio, et indutis ministris et sacerdote, preparatoque altari sicut supra diximus, iterum pulsetur signum ad conuocandum conuentum. Qui uenientes ordinentur sicut ad missam. Quod semper faciant ad Tertiam  cum mox secutura est missa. Et dimisso signo ad sonitum prioris fiat oratio. Qua completa, accedat sacerdos ante gradum presbyterii tenens collectaneum. Qui cum ibi aduenerit inclinet ad altare. Deinde benedicat sal et aquam similiter: sicut in collectaneo habetur; tenens manum desuper dum exorcismum dixerit. Et misso in modum crucis sale in aqua exorcismoque perdicto, reddat librum subdiacono, qui et auferat salinum, ponens illud seorsum super gradum presbyterii. Cantore igitur imponente Antiphonam, sumat sacerdos sparsorium, qui intigens in aqua ascendat ad altare inclinans ad gradum ipsius altaris. Deinde aspergat aquam ante  ipsum altare, et incipiens a dextra parte circumeat illud aspergendo quousque perueniat in anteriorem: ubi inclinans aspergat presbyterium hinc et inde Interim uero minister recipiat aquam in quolibet uase de urceolo in quo est aqua benedicta, et habens sparsorium aliud claustrum aspergat, et officinas scilicet capitulum, auditorium, dormitorium et dormitorii necessaria, calefactorium, refectorium, coquinam, cellarium  . Rediens autem de officinis si quid superest ei de ipsa aqua, infundat in receptaculum quod est ad introitum Ecclesie ad hoc deputatum. uas autem quod tenet et aspersorium reponat in uestiario. Sacerdos uero stans supra gradum presbyterii aspergat prius abbatem, postea seipsum, deinde ministros et ceteros accedentes a superiori  parte chori inter formas et sedilia, sicut ea hora stant in choro. Qui reuertentes deorsum per medium chorum ascendat unusquisque ad locum suum: et nouitii qui ante formas consistunt aspersi aqua reuertentur ibidem. Qui uero extra chorum uel in retro chorum fuerint, tam monachi quam nouitii, ueniant per superiorem introitum chori, et per medium chorum reuertantur. De conuersis uero unaqueque ecclesia faciat secundum positionem ipsius oratorii.

Finita Antiphona sacerdos intermittens aspersionis officium, uersus ad altare dicat Collectam, Exaudi nos, in loco quo stat. Et incepta Tertia post Gloria Patri, ceptam subsequatur aspersionem. Que si forte ad Gloria primi psalmi nondum  peracta fuerit, presbyter stans in eodem loco usque post Gloria Patri aspersionem intermittat: qua peracta, redeat in locum suum et sedeat cum ministris. Deinde secretarius portet aquam hospitibus et familie, et ponat inde in uas unde semper aquam accipere solent, deinde in uas conuersorum. Dicta autem Tertia tam Dominicis diebus, quam solemnitatibus quibus non laboramus omni tempore et festis quibus laboramus in estate, mox cantor incipiat Introitum, etiam pulsante tunc tabula pro mortuo. Similiter faciat priuatis diebus in estate, nisi forte talis fuerit missa, que pro presenti defuncto debeat intermitti.



CAPUT LuI. Quomodo conuentus se agat ad missas.


Omnibus diebus quibus due misse celebrande sunt, in secunda missa Kyrie eleison incipiatur in illo choro in quo est Inuitatorium: in prima uero missa inchetur in altero. In Natiuitate Domini ad missam de nocte in choro Inuitatorii incipiatur. Quo finito, conuertant se ad altare. Si sacerdos dixerit Gloria in excelsis Deo, dum cantor incipit, Et in terra pax hominibus bone uoluntatis reducant uultus sicut erant. Cum autem dixerint Adoramus te, incuruent se, erigentes se ad Glorificamus te, et similiter inclinent ad Suscipe deprecationem nostram. Ad Cum sancto Spiritu uero signent se et conuertantur  ad altare, et cum responderint Et cum spiritu tuo, post Dominus uobiscum, reclinent se super misericordias donec inchetur Epistola. Et tunc surgentes stent usque ad Euangelium sicut stabant dum cantabant Introitum. Interim tamen ad maiorem missam permissum est sedere simul si uoluerint. Ad missam uero matutinalem post primum Dominus uobiscum usque ad Euangelium, sedeat qui uoluerit, et post Sanctus usque ad finem misse, preter Agnus Dei. In omnibus precipuis festiuitatibus, sicuti et ceteris diebus, Responsoria et Alleluia cantantur communiter ab utroque choro. In fine uero Responsoriorum et uersuum ad omnes missas totum neuma dicatur propter dissonantias euitandas. Sciendum etiam quia quoties unum solum Alleluia, siue dicatur  Responsorium siue non, ad missam dicitur: primum neuma de Alleluia intermittatur, sed post uersum in repetitione idem Alleluia cum suo neumate integro cantatur. Cum uero duo uel plura Alleluia in una missa dicuntur, cum suis neumatibus integre sine repetitione canantur, excepto eo quod proximum est Euangelio, quia repetitur. Et notandum quod in uigilia Pasche et Pentecostes, unum solum Alleluia dicitur sed non repetitur.

Ad finem uero cantus ante Euangelium, reducant fratres facies suas ad altare, et signent se cum dixerint Gloria tibi, Domine: quod si Credo in unum Deum dicendum est, cantore subiungente, Patrem omnipotentem, uertat se chorus contra chorum. Et cum uenerint ad Homo factus est, petant ueniam sicut  in festis diebus. Et cum dixerint Adoratur, inclinent se, erigentes se ad Et conglorificatur. Et cum dixerint Et uitam futuri seculi, reducant facies ad altare. Cantore autem incipiente Offerendam, conuertant se stantes sicut ante erant. Qua cantata, uertant se iterum ad altare, donec dicat sacerdos Orate, fratres, et sic redeant super misericordias usque ad Per omnia secula seculorum. Tunc autem surgant et uersis uultibus ad altare, stent ita usque ad Sanctus. Postea conuertantur et inclinent se chorus contra chorum dicentes, Sanctus, sanctus, sanctus; et incipientes Pleni sunt celi, erigant se, et signent se cum dixerint in nomine Domini: et dicto extremo Hosanna in excelsis, uersis uultibus ad altare  stent ita  usque ad Per omnia secula seculorum, et tunc reclinent se super misericordias donec respondeant, Et cum spiritu tuo post Pax Domini sit semper. Moxque surgentes, stent facie ad faciem usque post primum Agnus Dei. Et tunc petant ueniam unusquisque in loco suo flectentes genua  , preter ministros altaris: et facta tanta mora ut dici possit unum Pater noster, incipiat cantor secundum  Agnus Dei. Quod si dies fuerit prosternendi, dicto Sanctus, incumbant super formas quousque respondeant, Et cum spiritu tuo post Pax Domini. Deinde faciant sicut modo diximus.



CAPUT LuII. De Pace.

Pacem  , nisi communicaturus, nemo accipiat, nisi forte prior cum necesse fuerit ut hospitibus porrigat, aut subprior absente priore, aut qui superior tunc fuerit ex omnibus in choro, si uterque defuerit. Diebus uero Dominicis et festis quibus solent ire fratres ad communionem, prior illorum qui communicare uoluerit, ueniens ad gradum accipiat a subdiacono pacem: quo redeunte ad altare, qui communicaturi sunt ordine suo accedant ad priorem,  ita ut prior stet ad gradum ubi pacem accepit, quousque qui post eum primus est pacem ab eo acceperit. Qua data, secedat in dextrum chorum nouitiorum, relicto ad gradum cui dedit. Qui et ipse ubi sequenti pacem dederit, manente ibi similiter cui dedit, cedat post priorem. Et istis interim facientibus ad inuicem confessionem, ceteri sequantur per ordinem eo modo quo descriptum est de primis, pacem ab inuicem accipientes, ordinatim post priorem sese collocantes bini et bini alterutrum confitentes, uultus suos post confessionem ad altare uertentes, nec ad sua stalla usque post perceptam communionem reuertentes. Porro nouissimus nouitio dabit pacem occurrenti sibi in medio chori, qui portabit et conuerso cum se ad ostium chori ostenderit. Deinde  ordinans se ultimus cum penultimo confiteatur.



CAPUT LuIII. De communione.

Interim qui primi sunt, ordine suo accedant ad communionem. uenientes uero ad gradum altaris proximum, incumbant super articulos manuum: ascensoque gradu, flexoque genu iuxta cornu altaris et suscepta Eucaristia, cum se erexerint, inclinent, et sic per retro sacerdotem accedant ad calicem  , ubi iterum inclinantes hauriant, et rursus inclinent. Regredientibus ab altari, sacrista stans in capite sinistri chori nouitiorum uinum propinet inclinans singulis, sicut et ipsi inclinatur a singulis ante et post susceptionem. Quod non solum hic, sed etiam  ubique quoties uel dant uel suscipiunt aliquid faciendum est. Quibus peractis, inclinantes ad altare ascendant ad stalla sua. Hic ordo de pace et communione ad utramque missam tenebitur.

Quod si quis aliquando solus communicare uoluerit, sumpta pace a ministro confiteatur aut abbati si adfuerit, aut illi quem primum in dextro choro stantem inuenerit. Dicta communione si conuentus  communicat, sedeant interim qui uoluerint usque ad Dominus uobiscum: qui uero steterint, reducant facies suas ad altare donec dicatur a sacerdote Dominus uobiscum: et tunc resideant super misericordias usque ad ultimum Dominus uobiscum. Tunc uero surgant contra altare, et responso Deo gratias, inclinent et recedant. Si autem Dominicus dies fuerit, non inclinent nec recedant usque post benedictionem lectoris.



CAPUT LIX. De priuatis missis.

Per totum annum possunt fratres cantare missas priuatim  tempore lectionis: et post offerendam misse in conuentu, etiam in Quadragesima excepta feria quarta in Capite Ieiunii. In festis autem Quadragesime  quibus laboramus, et in festo sancti Mauricii quando dies ieiunii euenerit, teneatur sicut in decimo quarto capite continetur. Diebus tamen quibus due misse canuntur  , statim post primam possunt sacerdotes cantare priuatim ubi abbati uisum fuerit, exceptis missis ieiuniorum. Porro in Quadragesima si festiuitas in qua non laboramus per septimanam euenerit, non cantant nisi post offerendam: quod si habuerint spatium cantandi ante maiorem missam, non permittatur eis ipsam missam dimittere.

Omnibus uero diebus in quibus ieiunamus nec laboramus, potest cantare missam usque ad Nonam, et in Quadragesima usque ad uesperas, qui uoluerit et cui uacuum fuerit. Qui quoties dubitauerit ne  ab hora preoccupetur si cantauerit, interroget sacristam per signum; si annuerit, cantet; si contradixerit, dimittat. Qui autem cantare uoluerit duos testes  habeat, unum clericum qui ei ministrare possit. Qui si acoluthus tantum fuerit, non presumat calicem deferre super altare, neque panem et uinum ministrare, neque sacerdoti offerre: cetera uero potest adimplere. Quod si sacerdos uel diaconus uel subdiaconus fuerit, potest panem et uinum in calice ministrare, atque sacerdoti offerre; aquam tamen non nisi sacerdos qui cantat admisceat. Alter uero frater, si laicus est, nichil horum presumere debet, nisi aquam afferre et sacerdoti infundere antequam induatur sacerdotalibus uestibus, candelam uel lampadem accendere. Presbyterium potest ascendere  tam ipse quam ceteri laici, non solum ad missam, sed quoties necesse fuerit: gradum tamen altaris non ascendunt  , nisi propter aliquam necessitatem eis precipiatur, uel quando communicant. Misse quoque pro defunctis non solent cantari Dominicis diebus et solemnitatibus, quibus sermo fieri solet in capitulo, nisi presens defunctus fuerit. Missa uero quotidiana que solet dici pro fratribus nostris  defunctis, tantum intermittenda est die Parasceue et sequenti Sabbato, et die Pasche et Pentecostes, et Natalis Domini: diebus tamen Pasche, Pentecostes et Natalis Domini hebdomadarius misse illius quotidiane cantet de festo ad altare, ubi missa eadem cantari solet, et dicat Collectam Inclina in secundo loco: si Tricenarium fuerit, subiungat Deus cui proprium. Quod si his tribus diebus presens defunctus superuenerit, supradictus hebdomadarius dimittat missam de festo et agat missam pro eo, et dicat primam Collectam pro eo, scilicet Inclina, secundam uero Omnipotens sempiterne Deus, cui nunquam, pro illis quibus Inclina dicebatur; et si Tricenarium fuerit, dicat tertiam Deus cui proprium. Ad utramque uero missam in conuentu quandiu  presens fuerit, dicatur Collecta pro eo. Qui cantant priuatim, Collectam tantum dicant pro eo tam ante sepulturam quam postea: poterit tamen cantare pro eo qui uoluerit.

Qui autem cantant priuatas missas, moderentur ita uoces suas tam ipsi quam adiutores eorum, ut alii impedimentum non patiantur. Si quis uero uiderit tersorium altari superpositum, non presumat super illud cantare, nisi ad nutum illius qui ipsum tersorium ibi posuit, neque faciat apparatum circa altare in quo debet cantare, postquam missa generalis  incepta fuerit donec Offerenda sit cantata: nisi ad missam matutinalem quando sacerdotes possunt cantare post Primam. Sacerdos autem indutus et aspersis digitis aqua,  dicat confessionem ante gradum altaris, medius inter adiutores suos, ita quod clericus sit ad dexteram, laicus ad sinistram. Qui cantauerit pro defunctis, potest intermiscere alias Collectas pro qualibet necessitate, ita tamen ut numerum trium Collectarum non excedat, nisi iussu abbatis quartam adiunxerit. Collecte uero de sancta Trinitate uel de Spiritu sancto uel de Sanctis non dicantur. Sed et ad ceteras missas, exceptis diebus quibus non licet cantare pro defunctis, interponi possunt Collecte pro defunctis. Pacem non dabit, nisi forte presentes fuerint illi misse hospites uel frater communicaturus. De cetero se agat ut sacerdos in conuentu. In omnibus missis tribus tantum uicibus sacerdos osculetur altare, totiesque ei trahatur casula. Notandum  uero quod abbates, monachi et conuersi quando missas audiunt in ecclesiis que non sunt de ordine nostro, sicut ceteri pacem accipiunt, si eis offertur.



CAPUT LX. Quibus diebus due misse canuntur.

 In die Natiuitatis Domini. In Circumcisione et Epiphania Domini. In die Pasche et tribus sequentibus  diebus. In Ascensione Domini. In die Pentecostes et tribus sequentibus diebus. In natalibus sancti Stephani: et sancti Ioannis, et sanctorum Innocentium: et sancti Thome martyris: et sancti Guillelmi episcopi: in omnibus solemnitatibus beate Marie, in die sancti uincentii, ad cuius uesperas Responsorium dicetur duodecimum, scilicet Gloria et honore. In conuersione sancti Pauli: in die S. Matthie apostoli: in solemnitate sancti Benedicti. In natali sancti Marci euangeliste: Augustini, Gregorii, Hieronymi, Ambrosii, Roberti abbatis, Philippi et Iacobi. In Inuentione et Exaltatione sancte crucis. In Natali et Decollatione sancti Ioannis Baptiste, apostolorum Petri et Pauli, Marie Magdalene, Iacobi apostoli, sancti Petri ad uincula, sancti Laurentii:  sancti Bernardi abbatis: Bartholomei apostoli: Matthei apostoli: Michelis archangeli: Corone Domini: Dionysii sociorumque eius: Undecim millium uirginum: Luce euangeliste: Simonis et Iude: Omnium Sanctorum: sancti Malachie episcopi: Martini episcopi: sancti Edmundi: Andree apostoli: sancte Catharine uirginis: Eligii episcopi: Nicolai episcopi: Thome apostoli: Dedicationis ecclesie: in festis episcopatus, et omnibus Dominicis diebus canuntur due misse, et uacant fratres lectioni. Sed nec uestimenta excutiuntur, nec ad solem extenduntur.



CAPUT LXI. Quando sacerdos et ministri debeant ascendere ad altare.

 Ad missam pro defunctis, et ad matutinalem missam quando due misse canende sunt, ad initium introitus sacerdos et ministri ingrediantur ad altare. Ad reliquas autem usque ad Gloria sustineant.



CAPUT LXII. De Kyrie eleison.

Ad missam Kyrie eleison semper incipitur in illo choro in quo est Inuitatorium, excepto ad matutinalem quando due misse canuntur, et hoc alternatim nouies: ita ut chorus in quo incipitur, quater dicat Kyrie eleison, interposito semel Christe  eleison: alter uero bis dicat Kyrie eleison, interposito bis Christe eleison. Ultimum Kyrie eleison uterque simul chorus finiat. Ad horas uero regulares et ubique, totus conuentus semel dicat Kyrie eleison et pauset, semel Christe eleison et pauset, et iterum semel Kyrie eleison.



CAPUT LXIII. Quando canitur »Gloria in excelsis Deo« et »Ite Missa est.«

In uigiliis Pasche et Pentecostes, et omnibus Dominicis diebus et festis duodecim Lectionum extra Aduentum et Septuagesimam et per totam septimanam Natalis Domini et Pasche et Pentecostes, ad omnes missas, Gloria in excelsis Deo et Ite Missa est dicitur, exceptis missis ieiuniorum, que Dominica  non eueniunt.



CAPUT LXIu. Quibus diebus intermittende sunt usitate Collecte.

In uigilia Natalis Domini et deinceps usque ad Circumcisionem: in Cena Domini deinceps usque ad octauam Pasche: in uigilia Pentecostes et deinceps usque ad Octauas: Dominicis diebus et festis omnibus duodecim Lectionum, etiamsi due misse in conuentu celebrentur, ad utramque missam intermittende sunt usitate Collecte. Item in Sabbato quatuor Temporum, et omnibus precipuis officiis defunctorum eedem Collecte similiter intermittantur.



CAPUT LXu. Quibus diebus »Credo in unum Deum« dicatur.

 In die Natalis, Circumcisionis et Epiphanie Domini: in die Pasche, Ascensionis et Pentecostes, et omnibus diebus Dominicis, et ad omnes missas, nisi sint pro defunctis, Credo in unum Deum dicatur. Porro in Inuentione et Exaltatione sancte crucis, et in solemnitate sancte corone Domini  : in omnibus solemnitatibus sancte Marie, et in omnibus solemnitatibus apostolorum et euangelistarum: in festiuitate Omnium Sanctorum, et Dedicatione ecclesie tantum ad propriam missam ipsius solemnitatis dicatur.



CAPUT LXuI: Quando debeant fratres ad pacem et communionem ire.


In die Natiuitatis Domini, Cene, Pasche, Pentecostes, debent fratres pacem sumere et communicare, omni occasione remota, nisi forte abbas aliquem prohibuerit. Omnibus uero Dominicis diebus communicet qui potuerit. Sacerdotes tamen, qui per septimanam cantant, si die Dominico non cantant, in eorum sit potestate communicare uel non. Ceteris uero diebus qui forte Dominica non communicauerit, poterit communicare si uoluerit.



CAPUT LXuII. Quibus diebus ardeant tres lampades, et quibus habeantur sermones in capitulo.

Lampades non habeantur in oratoriis ultra quinque,  ex quibus una ponatur ad gradum presbyterii, altera in medio chori, tertia in retro choro. Que tres accendi debent ad uigilias, ad missam, et ad uesperas Natalis Domini: Apparitionis: in Ramis Palmarum: Pasche: Ascensionis: Pentecostes: Trinitatis: omnium solemnitatum sancte Marie: Natiuitatis sancti Ioannis Baptiste: natalis apostolorum Petri et Pauli: in solemnitate sancti Benedicti: Omnium Sanctorum: sancti Bernardi: Dedicationis ecclesie: in commemoratione omnium fidelium defunctorum: ad uigilias eorumdem et ad missam tantummodo accenduntur. In his etiam diebus exceptis festis transpositis, et excepta commemoratione defunctorum, habentur sermones in capitulo. Et preter hoc in Dominica prima Aduentus  Domini, et in Dominica Palmarum. Duas, que restant, lampades potest habere qui uoluerit propter conuersos et hospites, et accendere quando uoluerit. Ubi tamen necesse fuerit, liceat plures habere propter priuatas missas.



CAPUT LXuIII. Qualiter se habeant fratres Dominicis et festis diebus.

Audito signo ad uigilias surgant fratres, preparati intrent ecclesiam inclinantes ad primum altatare: quod semper faciant, quoties coram quolibet altari transeunt: et rursus inclinantes ad maius altare, intrent chorum a superiori parte. Nam ab inferiori non solent intrare, nec etiam exire, quando priores stant in choro deorsum preter abbatem et  priorem, et alios qui ex utraque parte propinquiores astant abbati uel priori. Porro abbate presente uel etiam absente tam ab inferiori quam a superiori parte tot intrent uel exeant, et inter stallum abbatis et prioris tam ad suam lectiones legendas, quam ad benedictiones accipiendas eant uel redeant, quot unusquisque abbas pro sui oratorii positione iudicauerit expedire. Et notandum quod abbati chorum intranti non inclinatur nisi a duobus, siue abbates sint siue monachi, quorum alter in suo choro, et alter qui in altero est ei propinquior. Similiter de choro nouitiorum unus hinc et unus inde. Abbati etiam stanti in stallo suo a nullo superueniente inclinabitur, nisi ab his quatuor. Id tamen obseruandum, ut si, his qui propinquiores abbati stare solent, nondum ingressis, alii intrauerint, inter quos  et abbatem nullus adhuc medius stet, quot de talibus ex utralibet parte chori intrauerint, tot inclinent ei. Cum autem peruenerint ad loca sua, stent uersis uultibus ad altare donec signum remaneat. Similiter autem stent ante omnes horas diei et missas. Dimisso autem signo, faciant solitam orationem super misericordias, id est Pater noster, et Credo in Deum, et facto sonitu erigant se omnes, et uersi ad altare signent se, et rursum inclinantes stent ibidem. Dicto itaque Deus in adiutorium meum intende, morose et trahendo a sacerdote, cancellatis manibus incuruentur profunde, donec Ad adiuuandum me festina, eadem morositate et grauitate compleatur: quod similiter faciant ubicunque inclinauerint, sed et omni tempore quando conuentus est in  ecclesia, ad omnes horas reuerenter et morose dicatur a sacerdote Deus, in adiutorium meum intende, et a conuentu subiungatur Domine, ad adiuuandum me festina, etc. Facta pausatione ante Gloria Patri, et ante Sicut erat, etiamsi sequentia citius dicenda sint. Dehinc celebretur opus Dei. uenite, exsultemus Domino cum inuitatorio dicatur ante gradum presbyterii a duobus fratribus, illo uidelicet qui presentem facit hebdomadam inuitatorii, et illo qui preteritam fecit. Qui uenientes ad gradum inclinent, inceptoque inuitatorio rursus inclinent, et sic deinceps ad finem singulorum uersuum tantum inclinent. Post repetitionem uero inuitatorii iterum inclinent et sic redeant in ordinem suum. Priuatis tamen diebus qui canit inuitatorium, non inclinet antequam  illud incipiat: Fratres uero habeant uultus ad altare ex quo inuitatorium incipitur, donec Gloria Patri dicatur, et tunc humiliet se chorus contra chorum usque ad Sicut erat in principio. Eodemque modo inclinent se quotiescunque dicitur in conuentu Gloria Patri, excepto ad aquam benedictam, et ad benedictionem nouitii, et in Purificatione sancte Marie dum candele distribuuntur, et in Capite Ieiunii dum cineres dantur, et ad Gloria et honor Deo dum crux in Parasceue adoratur.

Abbas uero si acciderit ut ad Gloria post uenite non occurrat, satisfaciat ante presbyterium sicut solet ad alias horas cum ad Gloria primi psalmi non occurrit et ad stallum suum ueniat. Post inchoationem  uero hymni, nullus exeat de choro donec finiatur, excepto pro ineuitabili causa. Sed neque ad ceteros hymnos, excepto Iam lucis orto sidere, quando post matutinas sine interuallo Prima cantatur. Nec etiam sacerdos matutinas infirmis cantaturus exeat antequam hymnus incipiatur. Sed nec sedeat aliquis ex quo incipitur Deus in adiutorium, usque post hymnum: et tunc plicatis manibus super genua sedeant simul primum psalmum, et secundum stent, et sic percurrant ceteros, et similiter in secundo Nocturno: quam legem abbas tenere non cogitur. Quod si quis exierit non reuersurus ad opus illud, inclinet antequam exeat. Si uero abbas exierit, sequatur eum quilibet de monachis conuersis cum lumine in absconsa. Abbas incipiat primam Antiphonam, uel Alleluia in primo Nocturno.  Qui si defuerit: ille qui prior est in illo choro in quo est Inuitatorium. Cetera uero Alleluia, hebdomadarius. Qui autem incipit Antiphonam aut Alleluia, reuerenter et paululum a podio  semotus, stet usque ad metrum, nec inclinet donec primus uersus impleatur. Psalmum autem incipiat et intonet qui iuxta eum stat inferior, tam per diem quam per noctem similiter semotus a podio usque ad metrum: illo tamen qui nouissimus est clericorum incipiente suam Antiphonam, tunc tantum qui superior illo est psalmum imponat. Similiter obseruandum est ad omnia defunctorum officia, excepto quod qui psalmum incipit, aliis sedentibus minime se erigit. Et qui Antiphonam imponit non exspectato fine uersus, inclinet et resideat. Ad officia tamen  defunctorum precipua, exspectato fine uersus, inclinet. Et notandum quia quotiescunque ille qui nouissimus in choro est Antiphonam suam imposuerit, tunc penultimus et alii superiores ordine retrogrado Antiphonas, quotquot supersunt in eodem choro dicende, etiam si quis eorum aliam Antiphonam ad idem officium imposuit, incipiat. Id ad officia defunctorum contingere potest uel forsitan ad regulares uigilias, aliquando pro paucitate monachorum. Quod si Antiphona ascripta fuerit abbati et ipse defuerit, si Inuitatorium in dextro choro fuerit, ille qui iuxta eum stat, incipiat eam: deinde suam. Si autem in sinistro, similiter faciat. Eodem modo unusquisque incipiat Antiphonam illius, qui superior illo stat, si defuerit. Nullus superueniens  preter abbatem, qui primam incipit, incipiat Antiphonam alii in capitulo datam, sed ille cui data fuerit. Ad finem uero ultime Antiphone primi et secundi et tertii Nocturni, tam festis diebus quam priuatis, uertant se fratres ad altare, et dicatur uersiculus ab hebdomadario inclinante tantum post uersiculum. Et ita fiat ad omnes uersus qui dicuntur ad ceteras horas. Porro lector si debet dicere uersiculum nominans alium ut dicat, dum dicitur penultimus uersus sexti psalmi ante Gloria Patri, contra medium altaris inclinans incedat per medium chorum cum grauitate, humilians se ante abbatem. Quod si alter abbas fuerit in sede prioris, inclinet semel inter eos, et accedens ad librum humiliato  corpore uersus abbatem, non tenens lucernam, plicatis etiam manibus, eadem uoce qua lecturus est petat benedictionem tam ibi quam alibi. Qua percepta non legat, donec tumultus residentium conquiescat. Rediens itaque de lectione, humiliet se inter stallum abbatis et prioris uertens paulisper caput uersus abbatem: quod si duo abbates fuerint, humiliet se semel inter eos uersus altare, et sic ueniens ante gradum incuruetur. Festiuis quidem diebus super articulos manus, priuatis uero super genua prosternatur, ponens cucullam sub manibus, et sic inclinans reuertatur ad sedem.  Similiter super articulos manuum satisfaciant omnes in loco in quo sunt, quoties fallaciam in oratorio incurrerint, non diuertentes dextrorsum uel sinistrorsum. Pro nota cantus tantum non solemus satisfacere. Ita igitur se agat, qui primam, quintam et nonam leget lectionem. Nam qui ceteras legunt, eant legere dum Responsorium canitur ante uersum. Prouideant autem omnes qui legunt. ut ardens candela sequenti lectori possit sufficere. Qui autem canunt Responsoria tali hora surgant, ut sedile leuare antequam incipiant Responsorium possint. Quo incepto inclinent, et similiter post uersum: quod si Gloria dicendum est, non post uersum, sed post Gloria inclinent.

Quando autem Responsorium Aspiciens canitur  cum tribus uersibus, qui cantat post tertium uersum tantum inclinet. Nemo legat duas Lectiones, aut cantet duo Responsoria, seu Lectionem et Responsorium infra unum nocturnum, nisi necessitas cegerit: similiter nec prior ante minorem, nisi Euangelium. Quod dum incipit lector, uertant se fratres ad illum stantes sic, donec dicat Et reliqua. Qui autem legerit duodecimam lectionem, lecta ea, que in Lectionario terminata est, dicat Tu autem, nisi forte cantor ei aliquid quod conueniat diei, siue aliud aliquid indixerit ad legendum. Solet enim sacrista cum se uiderit temperius quam debuerat surrexisse, cantorem signo premonere, ut duodecimam lectionem faciat prolongare. Et tunc qui eam legerit, non eam finiat  usque ad nutum sacriste uel sonitum horologii. Qua lecta, nec candelam exstinguat, nec librum claudat, si Euangelium in eo legendum fuerit. Porro fratres dum cantant Te Deum laudamus, humilient se ad Sanctus, sanctus, surgentes ad Pleni sunt: et dum finiunt canticum, uertant se ad altare. Cum uero dixerint Gloria tibi, Domine, signantes se uertantur ad legentem Euangelium, quod debet legi super analogium, in quo et Lectiones ad Nocturnos leguntur. Dicto Te decet laus uertentes se ad alterutrum inclinent usque post Cum sancto Spiritu. et tunc resideant super misericordias usque post finem Collecte. Porro qui Euangelium legit, si fallaciam incurrit, inter sedem abbatis et prioris satisfaciat.



CAPUT LXIX De Laudibus.

In Laudibus finito Deus misereatur nostri et ad uigilias finito hymno, nullus sedeat in choro donec primus uersus finiatur sequentis psalmi  nec exeat: qui uero exierit, reuersus duos uersus sustineat antequam sedeat. Similiter sustineat ad uigilias et ad Primam duos uersus qui de choro exierit. Nam et ad Primam omni tempore, excepta Dominica, eo ordine quo ad uigilias sedere cunctis permissum est. Ad Primam quippe Dominicis  diebus, ad uesperas omni tempore ad primum et tertium psalmum stamus, et ad ceteros sedemus. Caueant autem qui de choro egrediuntur, ne plus foris quam duos psalmos morentur, et ne amplius quam duo iuxta se stantes simul exeant.

Qui cantat Responsorium, antequam illud incipiat inclinet, et post uersum iterum inclinet. Ad cuius repetitionem uertat se chorus ad inuicem. Si Inuitatorium fuerit in dextro choro, cantor incipiat hymnos omnibus festis diebus, tam ad uigilias quam ad ceteras horas, excepta Sexta et Nona, quos inchet qui solet priuatis diebus incipere. Si cantor defuerit, ille cui iniunctum est Benedictus et Magnificat imponere. In sinistro si  fuerit succentor incipiat; qui si defuerit, ille cui iniunctum est supradicta cantica incipere. Priuatis uero diebus tam ad uigilias quam ad ceteras horas diei, ille hymnos inchoare debet, qui psalmum incipit, quando hebdomadarius incipit Antiphonam. Omni tempore autem quicunque hymnos incipit, stet semotus a podio. Ad Kyrie eleison resideant super misericordias sicut ad ceteras horas. Hebdomadario incipiente Benedicamus Domino, erigant se  omnes, quo dicto inclinent. Nam ad ceteras horas non surgunt, nisi post Deo gratias, excepto ad uesperas. Si Dominica fuerit, stent uersis uultibus ad altare, donec henedictiones  super cocos compleantur: quod si fiat commemoratio, stent ita usque ad Oremus, et tunc resideant super misericordias, nec surgant nisi post Deo gratias.

In hieme si dies laboris simul et ieiunii fuerit, responso Amen statim subsequatur Prima: sin autem, post Deo gratias inclinent et exeant. Tunc sacrista pulset modice signum, si dies fuerit; si nondum apparuerit, non pulsetur: sed interim fratres sedeant in claustro ad lumen accensum a seruitore ecclesie, sed non legant. Cumque dies claruerit, pulsetur signum modice et fiat interuallum, ut qui  uoluerint possint se calciare, uel ad secessum ire: aut infirmitates remutare, aut manus abluere, et qui uoluerit poterit in claustro sedere. Reuertentes ad Primam aspergant se aqua benedicta, excepta Dominica, et stent in stallis suis donec signum remaneat, et tunc faciant eamdem orationem quam ad uigilias fecerunt, et eodem modo cantata Prima sequatur missa.



PARS TERTIA. De ritibus in exercitiis regularibus obseruandis.



CAPUT LXX De capitulo et confessione.

Post missam matutinalem sacrista pulset signum ad conuocandum fratres in capitulum  : nec dimittat illud donec data sit benedictio. Fratres autem audito signo conueniant in capitulum, inclinantes ante sedes suas. Et cum sederint, humilient se mutuo. ueniente uero abbate uel quolibet alio qui capitulum tenere debet, ei omnes assurgant inclinantes tantum abbati transeunti, eoque sedente resideant. Sed ille qui iuxta abbatem sessurus est, humiliet se profunde de loco suo uersus abbatem, nec tamen super genua uel articulos, et sic resideat. Et ita faciat in omnibus locis qui iuxta eum sedere uoluerit, excepto in ecclesia. Nam nec fratres in ecclesia sibi  supplicant, neque ad mensas, sed nec nocturno tempore. Lector uero ueniens ante analogium, aperiat librum et inclinet se ad benedictionem. Post primam lectionem non dicat Tu autem, Domine, sed postquam perdixerit Et aliorum plurimorum sanctorum surgant fratres, et uertant se ad orientem dicentes uersum qui in collectaneo habetur, id est  Pretiosa in conspectu Domini, sacerdote hebdomadario incipiente. Qui dum dixerit Gloria Patri et Filio, prosternantur super sedes superiores, aut incuruentur super genua secundum tempus dicentes si mul Kyrie eleison. Illi autem qui sedent iuxta ingressum capituli, hinc et inde, prosternant se ad terram uersus orientem; incurui uero sint sicut illi qui sunt in sede abbatis: ceteri autem incuruentur ex aduerso. Et quando sacerdos dixerit Et ne nos inducas in tentationem erigantur, donec sacerdos dicat Dirigere et sanctificare, et tunc incuruentur. Que incuruatio fiat equaliter omni tempore. Lector quoque ita se incuruet uel prosternat ante analogium, sicut illi qui sunt iuxta ingressum capituli. Dicto autem Qui fecit celum et terram resideant,  ita tamen ut prius assideat qui tenet capitulum. Qui dum resederint, non humilient se inuicem sicut prius. Postquam omnes resederint, incipiat lector lectionem de Regula. Qua finita dicat Tu autem, Domine: et accipiens tabulam legat breue  , si ipso die legendum fuerit. Quod si subprior capitulum tenet, et qui legit prior ipsius fuerit, si eum pronuntiauerit,  fratrem cum nominet: et sic etiam seipsum nominet. Et dum breue recitatur, qui nomen suum intellexerit, inclinet. Cui autem hebdomada aliqua ascripta fuerit, si intelligit se illam propter quamlibet incommoditatem non posse complere, potest inde misericordiam in presenti Capitulo querere, nam extra non licet: quod tamen si pro graui necessitate fieri contigerit, sequenti capitulo ueniam petat, et necessitatem intimet. Lecta itaque tabula pronuntietur commemoratio fratrum hoc modo: Commemoratio omnium fratrum et familiarium defunctorum ordinis nostri. Deinde disat qui tenet capitulum, Requiescant in pace: et dicto Amen, inclinet lector et offerat librum abbati. Abbas uero uel accipiat et exponat, uel alii innuat deferendum. Cui  lector ostendat sententiam quam exponere debet, et sic eat in locum suum. Ubi cum aduenerit, non inclinet ante sedem, sed postquam resederit, humiliet se sicut alii fecerunt quando primo consederunt. Quod si a sinistra parte ad dexteram, uel a dextra ad sinistram transiturus est, cum uenerit ante analogium humiliet se ad orientem, et tunc transeat ad locum suum. Et dicto Benedicite ab illo qui capitulum tenet, exponatur sententia etiam in Parasceue. Quod si aliquis aduenerit antequam Benedicite dicatur, humiliet se ante sedem suam. Et cum resederit, inclinet sicut faceret si prime confessioni interesset: si autem post occurrerit dum assidens inclinauerit, dicat Benedicite submissa uoce, ita ut illi possint respondere Dominus qui circa eum sedent.

 Exposita uero sententia nemo loqui presumat, neque ueniam petat, donec ille qui capitulum tenet dicat Loquamur de ordine nostro. Et tunc si absoluendus est defunctus, ad admonitionem cantoris absoluatur. Postea si dies ultimus Tricenarii commemorandus fuerit, cantor eum commemoret. Deinde si aliquod breue  pro defuncto legendum fuerit, legatur a cantore, ipso tamen iubente qui capitulum tenet. Quo pronuntiato dicat abbas Requiescat in pace. Et dicto Amen ab omnibus, instituat quod ei uisum fuerit pro anima eius. Postea uero petat ueniam qui se in aliquo reum nouerit. Deinde fiant clamationes  si faciende sunt. Qui autem clamauerit, non querat circuitiones in clamatione sua,  sed aperte dicat: ille fecit hoc. Sed qui clamatus fuerit, mox ut audierit nomen suum, non respondens, in sede sua petat ueniam  . Tenenti capitulum eumque interroganti, Quid dicitis? Respondeat prostratus Mea culpa: et ad iussum illius erectus, si reus fuerit humiliter culpam suam confiteatur, et de reliquo emendationem promittat. Si autem culpabilem se non intelligit, qui eum clamauerit ipsam clamationem non repetat, nisi interrogatus: alius tamen si nouit quod culpabilis sit, potest illud dicere. Et sciendum quod qui clamatus fuerit, non  faciat clamationem ipsa die super illum qui eum clamauit: quando autem aliquis surgit in iudicium clamatus ab alio, quoties clamabitur in ipso iudicio toties satisfaciat. Qui dum in terra iacuerit, nemo loquatur. Sed postquam erectus fuerit dicatur de eo in ipso iudicio quod dicendum est, ne compellatur surgere postquam resederit, nisi aliqua rationabilis causa in capitulo contra eum postea succreuerit. Si quis sponte sua in iudicium uenerit, sub una uenia confiteatur omnes negligentias quas confessurus est: quod si alius eum clamando surgere compulerit, illo clamore pertractato si de seipso aliquid dicere uoluerit, iterum petat ueniam. Porro si plures insimul fuerint in iudicio, qui prior fuerit stet in medio et prius loquatur. Et cum locutus fuerit  statim iudicetur, et de iudicio dimittatur: nisi forte abbas eum ibi remanere fecerit uel quemlibet ex ipsis, ceteris dimissis, ut maius iudicium sustineat, si maiorem quam ceteri culpam habeat. Similiter iudicentur ceteri singulariter, et singulariter dimittantur, nisi eamdem causam omnes habuerint ut simul dimittantur.

Dimissi uero de iudicio, per post stantes redeant ad sedes suas. Nemo etiam amplius quam a tribus clametur, nisi forte ab eo qui capitulum tenet: et nisi etiam postea in ipso capitulo aliquid deliquerit. Nec pro uno clamante quis plus quam unam ueniam petat, licet plures super eo culpas loquatur, nisi rursum sicut exceptum est in eodem aliquid excesserit capitulo. Nemo presumat loqui in ipso capitulo,  nisi clamando alium, aut clamatus ab alio: uel quando quis aliquid perdiderit, preter abbatem et priorem, et quosdam de senioribus quibus abbas consenserit: nisi forte iussus uel interrogatus ab abbate, aut ipse aliquid de ordine quesiturus.

Quod si forte aliquis iussu abbatis salutationem Domini pape capitulo presentauerit, assurgendo conuentus inclinet profunde. Ad salutationem regis, episcopi, abbatis et aliarum quarumlibet similium personarum, sedendo profunde inclinetur: similiter inclinetur quando abbas indicit eis facere aliquam communem orationem. Similiter quos uoluerit promouere uel degradare, uel in gradum suum restituere, seu quos decernit ligare per penitentiam uel  soluere  . Et similiter omnes quibus aliquid iusserit facere.

Nullus faciat clamationem super aliquem ex sola suspicione: nisi de hoc quod audierit, uel uiderit, uel referri audierit. Quando clamatio facta fuerit de aliquo, si in ipso iudicio uerberandus fuerit. caueat ille qui capitulum tenet ne ab eo uerberetur, qui super eum clamauit  . Qui uerberandus postquam ab abbate exui iussus fuerit, mox assideat in eodem loco in quo stat, et exuens cucullam ponat eam ante se super genua sua: per caputium uero tunice  exerat brachia et totum corpus usque ad cingulum, et consistens inclinato capite nichil dicat nisi tantum, mea culpa, ego me emendabo, quod crebrius repetat. Sed neque alius interim loquatur, nisi forte aliquis de prioribus pro eo humiliter intercedat. Qui autem eum uerberat, non cesset a uerbere usque ad iussionem abbatis; qui dum quieuerit, adiuuet illum fratrem ad induendum: qui indutus et erectus, non se moueat donec abbas dicat, ite sessum, et tunc inclinans eat in locum suum. Hoc quoque sciendum est, quod ille qui inferioris gradus est, non debet uerberare superiorem, id est diaconus sacerdotem, sed equalis equalem, uel superior inferiorem. Hoc etiam caueatur ne aliquis extra capitulum loquatur alicui, uel significet de  culpis, seu de secretis que in capitulo pertractantur.

Quod si episcopus uel abbas monachorum seu clericorum regularium, uel etiam rex aliquando capitulum intrauerit, assurgentes ei omnes inclinent cum ante eos transierit; quod si societatem quesierit, assurgentibus omnibus concedatur ei per librum  : et responso Amen, similiter abbas querat ab eo partem beneficii sui. Qui postquam demoratus fuerit quantum tenenti capitulum placuerit, deducat eum ad hospitium prior uel cui iusserit abbas, antequam conuentus egrediatur, nisi abbas usque ad finem capituli eum retinere uoluerit. Quod si monachus uel clericus, uel etiam laicus fuerit, sedendo concessa ei societate a quolibet fratre deducatur.

 Si quis ex quo fratres ingressi sunt capitulum inde exierit nisi iussus, aut sanguinem de naribus fluens, uel etiam uomens, siue pro tabula ad legendum afferenda, satisfacere debet. Sed nec licentiam exeundi quis querat, nisi cocus aut obedientialis fuerit, aut necessitas nature compulerit, uel cui abbas ante indixerit, aut qui in uia dirigendus fuerit. Isti itaque cum necesse habuerint, solent pro officio suo signo exeundi licentiam querere. Tractatis igitur que tractanda sunt, surgentes omnes uertant se ad orientem, et sic qui tenet capitulum dicat, Adiutorium nostrum in nomine Domini: et responso ab omnibus Qui fecit celum et terram, inclinent ad orientem et exeant omnes, nisi aliquis remoretur  causa confessionis uel infirmitatis. Quandiu tamen aliquis confitetur, nullus ibi remaneat, nisi qui simili occupatur opere. Nam omni tempore lectionis, non tamen nisi ante prandium et etiam in interuallo ante Primam, possunt ibi confiteri.

Postquam ergo resederint, dicat prior Benedicite: et responso Dominus, subsequatur prior, Deus sit nobiscum: et responso Amen, confiteatur breuiter  culpas pro quibus ueniam petiit. Quibus dictis, statim subsequatur, De his et omnibus aliis meis peccatis me reum confiteor et ueniam deprecor. Tunc prior facta super eum absolutione iniungat penitentiam. Deinde potest eum confortare, uel monere, uel increpare prout uiderit ei expedire si uoluerit, breuiter tamen. Si quis causa confessionis aliquem eorum qui confessiones audiuit, post signum misse detinuerit, uel de missa euocauerit in capitulo, utroque stante breuiter confiteatur.



CAPUT LXXI. Qualiter se habeant fratres tempore lectionis.

 Fratres egressi de capitulo sedeant ad lectionem, exceptis illis quibus procurantibus officia legere non uacat. Que tamen postquam expleuerint,  redeant ad lectionem. Ad orationem uero ire possunt in Ecclesiam, non solum tunc, sed et omni tempore lectionis, et ad omnia interualla ubi non sedeant, nec caputia in capitibus habeant, nec legant, nec librum teneant. Similiter cum opus Dei in ecclesia celebratur, nec caputia habeant in capitibus, nec legant preter illos qui Psalterium nesciunt, et qui ad presens opus preuidere, legere aut cantare aliquid necesse habuerint. Qui uero in claustro sederint, religiose se habeant, singuli in singulis libris legentes, exceptis illis qui in Antiphonariis, Hymnariis, Gradualibus cantauerint, et illis qui lectiones suas preuiderint, quas auscultet cantor uel quilibet frater ad hoc idoneus ab ipso monitus. Neque  inquietent se inuicem in questionibus faciendis, nisi de productis et correptis accentibus, et de dictione quam legere ignorauerint, et de principiis lectionum ad mensam, et collationem, et ad uigilias cum necesse fuerit, que breuissime fiant. Si quis habuerit caputium in capite dum legerit, taliter habeat se ut possit perpendi si dormiat. Quod si aliquis necesse habuerit diuertere alicubi, librum suum in armario  reponat; aut si sede sua eum dimittere uoluerit, faciat signum fratri iuxta sedenti ut illum custodiat. Quod signum etiam post uesperas facere licet. Porro si quis ab aliquo librum in quo legit uel cantat accipere uoluerit, necesse habens in eo uidere, tradat ei alium, et ille cui tradiderit, in pace ei dimittat. Quem si ei accommodare noluerit,  ille qui petit in pace ferat, donec super eo in capitulo inde proclamationem faciat. Ita se habeant dum sedent.

Dum uero ambulant humiliter incedant, et discooperto capite supplicantes  inuicem obuiando: quod si abbati obuiauerint, diuertant se in partem supplicantes ei. Que supplicatio ubique fiat extra dormitorium, quoties abbati uel sibi inuicem obuiauerint.  In labore tamen cum sibi obuiant, nec mutuo sibi supplicant, nec Benedicite dicunt. Et notandum quod nulli superuenientium abbatum in claustro inclinatur, nisi sicuti monacho: nisi illi tantum qui sedem abbatis tenet, et proprio abbati. Nemo per caputium signum faciat, nec quis uocet aliquem de longe per uocem uel per sonitum. Et notandum quod omni tempore lectionis possunt esse fratres in nocturnalibus  . Si quis aliquo modo fratrem suum scandalizauerit cum quo loqui non solet, dicat priori: et tunc si prior iusserit, uocato illo tandiu ante pedes eius prostratus iaceat  , quousque ille placatus erigat eum.



CAPUT LXXII. Quas officinas ingredi fratres debeant, et quando.

 § I. De coquina.---Nullus ingrediatur coquinam, excepto cantore et scriptoribus ad planandam tabulam: ad liquefaciendum incaustum  : ad exsiccandum pergamentum: et sacrista uel quolibet alio pro accendendo lumine in ecclesia, uel prunis in thuribulo uel patella imponendis, uel sale benedicendo: sed nec isti intrare debent, si in calefactorio ignem sufficienter inuenerint. Exceptis etiam cocis abbatis et infirmario pro officio suo, et ille quem cocus uocauerit, ad ponendam super ignem caldariam uel deponendam.

§ II. De refectorio.---In refectorium similiter nullus ingrediatur, excepto infirmario et cocis utriusque coquine, abbatis scilicet et fratrum, pro officio ministerii sui: et cum a refectorio ad se adiuuandum  uocati fuerint, et ceteris omnibus qui bibere indiguerint, et seruitore ecclesie pro salino.

§ III. De calefactorio.---Calefactorium possunt ingredi et ad illa que superius diximus facienda, et ad subtalares ungendos, ad se minuendum, ad calefaciendum. Quod honeste et non nudis pedibus presente aliquo faciendum est. Notandum tamen quia has tres supradictas officinas ingredi poterunt fratres illi, qui secundum Regulam  per annum circumeunt claustra monasterii.

§ Iu. De auditoriis.---Auditoria nunquam ingrediantur; quod si aliquod opus habuerint, querant signo uel sonitu ad ostium, et tunc si concessum fuerit, ingrediantur. Ubi non loquantur plures quam  duo simul cum priore tempore lectionis, nisi forte prior pro aliqua necessitate plures sibi conuocandos iudicauerit. Completo pro quo ingressi sunt, cito exeant nisi detineantur.

§ u. De dormitorio.---Dormitorium ingrediantur quoties opus habuerint, in quod ingredientes ponant caputia in capitibus suis. Intrantes autem domum  necessariam quantum possunt abscondant uultus in caputiis suis, et ita assideant manicis ante se plicatis, et cuculla ad pedes demissa. Si quando uero sederint in scapularibus, nichilominus quantum potuerint se ab anteriori parte cooperiant. In dormitorio non sedeant, nisi quando se calciant uel discalciant, uel quando mutant tunicas si sedendo hoc facere uoluerint, et tunc in lectis suis uel in supedaneis. Exeuntes et induentes se, honeste et caute faciant, ne nudi appareant: quod non extra dormitorium, sed ad lectum suum facere solent. Et qui extra iacent, similiter ad lectos suos hoc faciant. Cucullas autem et scapularia deponere scriptoribus, cellerariis, infirmariis, cocis utriusque coquine, abbas licentiam dare potest, quibus et ubi uisum  fuerit. Hoc etiam prouideant, ut ad minus quam poterunt sine cuculla uel scapulari sint. Nam sine altero horum uel cingere se cuiquam non licet. Nullus in lectum ascendat rectus, sed de sponda  diuertat pedes in ipsum lectum. Nec iaceant super cotos, preter minutos et infirmos qui extra chorum sunt, quos possunt omnes in estate in perticis ponere si uoluerint. Nullus ibi excutiat indumenta uel faciat signa, nisi forte cum abbate uel priore, seu quando quis uocat alium ex parte abbatis uel prioris.



CAPUT LXXIII. De misto.

Si dies fuerit prandii ad mistum  percutiatur signum in ecclesia tribus ictibus ante Sextam. Si autem ieiunii, totidem post Sextam. Quo audite  mense lector et cocus ueniant in refectorium: quod si alter defuerit, qui presens est non eum exspectet. Si ambo aderint, qui inferioris gradus est dicat Benedicite: qui maioris, benedicens dicat Largitor omnium bonorum benedicat cibum et potum seruorum suorum. Post mistum dicat sub silentio, Retribuere dignare, Domine, omnibus nobis bona facientibus propter nomen tuum uitam eternam. Similiter faciant adolescentes qui ante Tertiam mistum sumunt. Mensura misti sit quarta pars libre panis et tertia pars hemine uini. Sumpto itaque misto si quid residuum fuerit, referant panem in arcam et uinum in uas. Et sciendum quod a Capite Ieiunii usque ad Pascha  et tribus diebus Rogationum, et quatuor Temporum, et uigiliis et  Domini et sanctorum, mistum non sumitur.



CAPUT LXXIu. Qualiter se habeant fratres in hieme priuatis diebus a uigiliis usque ad Tertiam.

A Kalendis Nouembris usque ad Pascha, excepto a Natiuitate usque ad Octauam Epiphanie priuatis  diebus ad uigilias prosternantur  fratres ad orationem et ad Domine, ad adiuuandum me festina, super formas, et ad Kyrie eleison sicut ad ceteras horas. Cetera compleantur secundum Regulam  , sicut superius diximus. Post uigilias uero, uel post Officium Defunctorum si dicendum fuerit, accenso lumine a seruitore ecclesie ante armarium et in capitulo, sedeant fratres in ipso capitulo, et legant qui uoluerint: nec sedeant in angulis nisi legentes. Qui taliter habeant caputia in capitibus, ut possit agnosci si dormiant, an non. Audito horologio eant ad necessaria qui necesse habuerint, ut dum signum pulsauerit, omnes ingredi chorum parati sint. Seruitor uero Ecclesie prouidere debet, ut per omne spatium illud lumen ardeat ante armarium. Si autem  abbas uoluerit in claustro lumen ardere, dum fratres in ecclesia noctibus opus Dei agunt, licet ei. Sacrista uero non dimittat signum quousque abbas faciat sonitum ad faciendam orationem  . Sed nec ad ceteras horas, nisi ad uigilias et ad Primam omni tempore, et ad Tertiam ab Idibus Septembris usque ad Pascha, quando laboramus et ieiunamus.

Quicunque autem ad orationes, que ante regulares horas fiunt, non adfuerint, ueniam petant in capitulo, excepto priore, uel alio qui conuentum tenuerit, et exceptis cellerariis et monacho hospitali, et cantore tempore lectionis, et his qui missas audiunt. Omnes tamen interesse debent orationibus quibus Pater noster et Credo in Deum dicitur. Sed nec aliquis horum excipitur ab illis orationibus, que  fiunt ad utrasque uesperas in festiuitatibus: quod si forte post matutinas, dies nondum claruerit, accenso lumine a sacrista fiat interuallum, et fratres qui uoluerint sedeant in claustro, sed non legant.

Apparente autem die  pulsetur signum: et facta oratione, super formas aut misericordias, si tale tempus fuerit, signantes se inclinent: et similiter faciant omnibus horis post factam orationem. Dum autem sacerdos finierit Deus in adiutorium, ad Gloria Patri incumbant super formas aut incuruentur, sicut tempus dictauerit: et similiter ad omnes horas diei faciant. Dicta itaque Prima, cantetur missa. Post missam pulsato signo ad Tertiam, fratres intrantes ecclesiam aspergant se aqua benedicta, et dimisso  signo fiat oratio sicut ad uigilias. Cantata tertia eant in capitulum, sicut superius diximus, et similiter  fiat diebus festiuis quibus laboramus. Monacho liceat portare scapulare cum una uel pluribus tunicis, sub una uel duabus cucullis cum necesse fuerit.



CAPUT LXXu. De labore.

Finito capitulo  et preparatis fratribus ad laborem  , pulsetur tabula a priore uel a subpriore, uel certe ab alio si prior iusserit: ipsis tamen maiori utilitate forsitan occupatis. Ad cuius sonitum conueniant omnes  , exceptis infirmis et uariis officiis deputatis. Seruitor tamen infirmorum, nisi apparatu infirmorum detentus fuerit, et cantor, et sacrista, et hospitalis, et magister nouitiorum, sicut et alii conueniant, nisi aliquos horum pro maiori  forte occupatione abbas in capitulo inde absoluerit. Prior si domi fuerit, semper tabulam  pulset, et ordinet laborem suum in auditorio. Si uero extra chorum fuerit, subprior uel cui iniunctum fuerit pulset tabulam: prior tamen nichilominus residens in auditorio ordinet laborem suum. Tunc si quis pro qualibet necessitate remanere uoluerit, ostendat ei causam suam et quod priori uisum fuerit, faciet: quod si concesserit remanere, prouideat ipse, illo fratre commonente, quid facere debeat, postquam illud compleuerit pro quo remanserit. Quod si aliqua graui necessitate impediente tabulam pulsare, et laborem, sicut dictum est, ordinare non poterit; subprior uel cui iniunctum fuerit idem faciat, signo  si potest uniuersa ordinans: quod si signo non  potuerit, uerbum faciat omnino breuiatum, et de labore tantum. Si uero abbas uel prior aliquem retinere uoluerit; qui retinetur, signum faciat ei qui tabulam percutit: si ante laborem facere non potuerit, post laborem innuat. Ferramenta et alia instrumenta ad laborem necessaria prior diuidat prout uiderit expedire.

Exeuntes autem sequantur priorem, uel quem prior iusserit: similiter post laborem. Egressus ad laborem initium et finis pausationis et reditus a labore, sonitu cuiuscunque rei potius significetur quam uoce. Prouideat autem abbas aliquem maturum fratrem qui conuentum subsequatur cum ad laborem ierit, uel inde redierit. Peruenientes uero ad laborem  non multiplicent inter se signa: nec presumant loqui, nisi forte de ipso labore breuiter et necessario  et silenter cum priore seorsum a fratribus. Sed et prior raro loquatur absente abbate, presente uero ob reuerentiam ipsius rarissime. Notandum tamen quia prior absente abbate ibi confessionem recipere poterit, si necesse fuerit. Subpriori uero etiam abbate et priore absentibus confessionem ibi recipere non liceat, nisi de aliqua re, utpote de illusione somnii, uel cum ibi quis aliquid deliquerit, et hoc tamen breuiter stando: nam illis presentibus nullo modo se intromittet. Non repausent nec digrediantur alicubi quacunque necessitate sine licentia. Sed si contigerit digredi, expleta necessitate ad laborem citius reuertantur. Si lector uel cocus uel refectorarius ibi fuerint, audito signo ad mistum uel antequam signum pulsetur, secundum quod longius a  monasterio uel propius laborauerint, querant a priore licentiam eundi: quid etiam post mistum facere debeant. Cum repausauerint secundum quod qualitas eris et situs loci permiserit, circa priorem repausent. Quandiu autem repausauerint, inter se non significent. Et sciendum quod tempore laboris nec legere, nec etiam ad laborem librum deferre cuiquam liceat. Nullus etiam sine cuculla uel scapulari, uel ibi uel alibi loquatur uel significet. Audito signo ad horam  intermittant opus, etiamsi ibi horam cantaturi sunt. Et qui in ecclesia fuerint, citius cantent, seruato tamen moderamine grauitatis. Similiter fiat quando conuentus in claustro uel infra terminos laborat. Si prior signum non audierit, qui audit tam tempore secationis quam alio significet  ei. Qui laborem seruat etiamsi sacerdos non fuerit, orationes ante horas semper ipse terminet. uersiculos et responsoria ipse per se dicat aut alii iniungat: si uero sacerdos fuerit, absente hebdomadario, etiam horas incipiat, Capitula, Pater noster et Collectas aut ipse suppleat aut alii iniungat. Prior tamen et subprior, si diaconi fuerint, Pater noster sibi reseruent: si infra, qui cantat horam totum compleat. Cum conuentus infra terminos laborauerit et forte baiulauerit ligna uel tale quid quod sine damno relinqui possit: quando audierint signum quod ante horam pulsatur, dimittant ibi quod baiulant, et festinent ad horam uenire. Si intra auditorium uel claustrum fuerint quando  predictum signum audierint, onera sua ad destinatum locum baiulent, et sic se ad horam preparare festinent. Et si quid portauerint quod sine damno negligenter relinqui non possit, sicut panem uel uinum uel annonam uel cetera huiusmodi, aptum locum querant et ibi dimittant. Si extra terminos laborauerint, et ad horam in monasterium occurrere  non debuerint, dicant ibi horam, et postea onera resumant.

Reuertentes autem de ipso labore, ponant instrumenta que detulerant, ubi ad laborem preparari solent, aut priori reddant, exceptis forcipibus, sarculis, furcis, rastris et facillis, que per totum tempus tonsionis, sarculationis, secationis, uel messionis unusquisque sua, circa lectum custodire solet. Quod si tunc hora operis Dei in oratorio celebratur, omnes festinent se ad Opus Dei preuenire. Si autem Gloria primi Psalmi dicta fuerit, nisi Kyrie eleison iam inceptum est, si fieri potest in unum congregati, priore preeunte, uenient ad gradum  , prioribus ordinatis in medio: ubi absente abbate et priore, custos laboris in medio sit. Et tunc petant  ueniam ante gradum aut flexis genibus in terra, aut tantum manibus super cucullam in terra demissis secundum tempus. Ad Kyrie eleison prosternantur super genua uel incuruentur secundum tempus usque ad finem hore. Quod si licentiam eundi in stalla habuerint, inclinent prius deferenti, et postea uersus altare: et sic pergant in stalla ibi satisfacientes super articulos manuum. Hoc enim modo semper debent satisfacere inter stalla: excepto illo qui pro grauiori culpa satisfacit. Et notandum quod licentiam deferens non inclinet ad altare priusquam signum licentie fecerit: sed dextra manu extenta atque resupinata, ducat eam a sinistra sua per ante pectus suum in dexteram: et  tunc sibi mutuo inclinent, deinde uersus altare. Qui in claustro remanent, ex quo conuentus egressus est foras laborare, quandiu conuentus foris est, inter se non significent. Coci tamen et qui refectorium faciunt et qui libros emendant, de sibi necessariis inter se significare poterunt. Similiter etiam ii quibus ob aliquod sibi iniunctum officium significandi licentia data fuerit, ubi et cum quibus eis ordinabitur significare poterunt.



CAPUT LXXuI. De refectione.

Post Horam  prior pulset signum, uel cui iniunxerit ipse: quod si forte per negligentiam cibus nondum paratus fuerit, non pulset donec paratus  sit: nec fratres abluant manus, sed interim sedeant in lectione donec signum pulsetur. Quod ei ad omnes refectiones similiter teneatur. Ablutis igitur manibus et detersis intrent refectorium, et uenientes ante sedes suas inclinent se uersus principalem mensam: deinde erigantur, et sic stent donec prior ueniat. Si autem prior diu moratus fuerit,  quod omnino debet cauere prior, sedeat interim qui uoluerit. Cum ergo prior uenerit, assurgant ei. Qui prior inclinet se ante sedem suam antequam pulset campanam; que tandiu pulsetur ad utramque refectionem, ut Miserere mei Deus totus psalmus dici possit. Et dum pulsatur, qui in loco suo est, non diuertat alicubi donec uersus perdicatur. Qua dimissa dicat conuentus Benedicite, et dicto uersu cum dixerit Gloria Patri, incuruetur chorus contra chorum dicentes, Gloria Patri, Kyrie eleison, et sub silentio Pater noster. Cum autem sacerdos dixerit Et ne nos erigat se, et stans uersus principalem mensam dicat Oremus, Benedic, Domine, dona tua, etc. faciens unam crucem, et sic compleat totam benedictionem, qua completa erigant se fratres, et ingrediantur  mensas.

Porro Cellerarius et coci prouideant ut ambo pulmentaria  priusquam campana pulsetur  per mensas disponant. Ex quo autem campana pulsatur, si quid adhuc de pulmentis deferendum est, non feratur donec lector incipiat legere. At si lectore incipiente legere totum unum adhuc pulmentum per mensas deferendum est, hoc feratur ordine; scilicet ut due scutelie prius deferantur, una scilicet priori uel abbati, si adfuerit, et post Defunctis tres  . Deinde due in dextera parte, et due in sinistra, et sic due hinc, et due inde usque ad ultimum. Apposito itaque communi cibo, si cellerarius uoluerit superaddere  pro  misericordia illis, de quibus indictum est ei ab abbate, ipsemet deferat eis, et sicut uoluerit distribuat; hoc idem faciat et minutis. Incepta ergo lectione fratres discooperiant panes, priore tamen prius hoc faciente. Ex hinc nullus exeat de refectorio, nullus etiam incedat comedendo. Nullus ibi abluat scyphum manu, sed liniat qui uoluerit. Nullus tergat manus uel cultellum ad mapulam, nisi prius terserit cum pane. Qui uoluerit sal accipere, cum cultello accipiat. Qui bibit, duabus manibus teneat scyphum. Si quis uiderit alicui deesse quod habere debet, requirat a coco  uel a cellerario. Qui aliquid apponit, et cui apponitur, inuicem sibi inclinent. Cui autem prior aliquid miserit, prius inclinet deferenti, deinde assurgens humiliet se uersus priorem. De cibo communi  nemo diuidat alicui. Quod si cui aliquid superadditum fuerit, nisi pro minutione uel infirmitate ei datum fuerit a cellerario, tantum potest dare iuxta sedenti ad dexteram et ad sinistram: illi uero nulli dare debent. Si autem uni tantum dederit, ille potest dare iuxta se posito, sed ultra non procedat. Hanc legem pitantiarum omnino teneat prior, sicut et ceteri. uerumtamen hospites de potu suo generali alii non dent, nec alius accipiat. Si quis de comedentibus uel de seruitoribus offenderit aliquo modo, petat ueniam ante gradum. Et facto sonitu a  priore cum cultello, surgat et inclinet, et redeat ad locum suum. Remotis scutellis, colligat cocus coclearia prius a dextera parte, incipiens a priore: dehinc ad sinistram, incipiens iuxta priorem.

Cum prior finiri uoluerit lectionem, lectori dicat: Tu autem: et responso Deo gratias, cooperiant quod superest de pane. Inclinato lectore, pulset prior campanam, et mox surgentes stent ante mensas eo ordine quo ante refectionem steterunt, dicentes uersum quem cantor incipiat campana dimissa: quo dicto inclinent, et exeant cantantes Miserere mei, Deus, quem incipiat cantor, illis cum eo cantantibus qui stant in dextro choro in Ecclesia: secundum uero uersum dicat sinister chorus. Et sic cantent ceteros  alternatim, bini et bini euntes, iunioribus scilicet preeuntibus: ita tamen ut prior, uel quilibet conuentum tenens, solus eos in medio utriusque chori sequatur. Sed si abbas aliquis adfuerit, eat prior cum socio, abbas autem solus: si duo abbates fuerint, eant simul. Fratribus itaque intrantibus ecclesiam, qui prior clericorum chorum intrauerit, si hoc conuenienter implere possit, pulset signum. Ingredientes uero chorum ordinentur sicut ad missas uersis uultibus ad altare usque ad Gloria Patri: et tunc prosternantur super formas: uel, si tale tempus  fuerit, inclinent: et post resideant super misericordias. Finitis gratiis surgentes inclinent, et sic recedant, tamen cum reuerentia.



CAPUT LXXuII. De seruitoribus.

Tunc pulsetur campana ad conuocandos seruitores: qui congregati dicant uersum uoce mediocri. Absente abbate et priore, qui prior est ordine conuersionis, nisi ibi sit aliquis superioris gradus, cibum semper benedicat. Ab eo autem qui superioris uel equalis gradus fuerit mense lector petat benedictionem, et dicat lectionem, Deus caritas est, et qui manet in caritate, in Deo manet, et Deus in eo, ante refectionem. Et post, Deus pacis et dilectionis semper maneat cum omnibus nobis. Quod si ipse lector  superioris gradus fuerit, aliquis clericorum ab eo petat benedictionem, et dicat utramque lectionem: si uero nullus clericus ibi fuerit, laicus petat benedictionem, et ipse lector dicat lectionem. De pitantiis, sicut supra ordinauimus, fiat: si tamen in ea parte refectorii nullus preter eum fuerit, licebit eum transire in aliam partem, et dare cui uoluerit. Post refectionem, dicta lectione, uersum dicant ibidem uoce mediocri adiungentes Miserere mei, Deus, uersis uultibus ad inuicem, nullo tempore se ibidem prosternentes. Sicque finitis gratiis, lector mense omni tempore post refectionem seruitorum, excepto quando fratres in estate post prandium dormierint, nolam tandiu pulset, ut unum Pater noster perdici possit. Quo expleto non pulsentur uespere, donec  ad necessaria ire, et lectiones preuidere, si hora permiserit, possint.



CAPUT LXXuIII. De uesperis.

Ad uesperas incipit hebdomadarius primam Antiphonam, secundam qui ante omnes stat in altero choro, exceptis abbatibus: tertiam ille qui stat post hebdomadarium: quartam uero qui est secundus in altero choro. Absente uero hebdomadario quicunque primam Antiphonam incepit, siue sit superior hebdomadario siue inferior: si alius iuxta se inferius superuenerit, tertiam Antiphonam ei imponendam nominet  . Si nullus inferior fuerit, et alius post primam Antiphonam iuxta se superius aduenerit, tertiam Antiphonam ei incipiendam nominet; similiter  faciat qui secundam Antiphonam incipit in alio choro. Qui autem cantat Responsorium, antequam illud incipiat, inclinet; et post uersum iterum inclinet. Quando uero canitur Responsorium de aliqua historia, postquam inceptum fuerit uertant uultus ad inuicem, tam ille qui incipit quam ceteri: hymnus sic incipiatur, ut ad Laudes diximus. Si benedictio  de uia regressis danda fuerit, ante commemorationes, si adfuerint, detur: et stent fratres uersis uultibus ad altare, donec benedictio compleatur. Quod similiter ad omnes horas, siue euntibus siue regredientibus fiat, preter Completorium quando super formas iacemus.



CAPUT LXXIX. Quomodo se habeant fratres post uesperas omni tempore.

Post uesperas sedentes in claustro omni tempore, non alte legant uel cantent, non significent nisi de mandato hospitum uel de petenda licentia bibendi: aut quando quis ex parte abbatis uel prioris aliquem uocat, siue cum aliquis facit signum iuxta sedenti ut librum suum custodiat: nec iungantur simul, nec  uestimenta uirga excutiant, nisi tempore secationis et messionis, quando tempus lectionis ante Sextam non habuerint.



CAPUT LXXX. De bibere  post uesperas.

Sacrista autem pulsante in ecclesia signum, conueniant in refectorium ad bibendum  , et inclinantes ante sedes resideant, priore tamen prius residente: a quo pulsata campana, dicto prius Benedicite a cantore, dicat benedictionem hebdomadarius: qui uero postea occurrerit ueniens ante gradum querat licentiam bibendi; qua percepta inclinet ibi, et eat ad sedem amplius non inclinans: nec se admisceat his qui in superioribus sedibus sedent, sed in sedibus que ante mensas sunt assideat, et ibi bibat, nisi  forte ad caput alicuius mense sedere debeat. Deinde prior percutiat  campanam uno ictu, post quemnemo ingrediatur refectorium, et facto interuallo sequantur tres alii ictus, ad quos surgentes et ante mensas uel ad capita mensarum inclinantes, exeant. Qui uero huic bibere defuerit, in capitulo satisfaciat, exceptis cellerariis, infirmariis, hospitali, portario, his etiam qui in suscipiendis occupantur hospitibus, sed et illis quos certis ex causis abbas hinc absoluendos iudicauerit. Qui tamen omnes competenter adesse poterunt, deesse non debent. Ad hos biberes, sicut et ad illos qui fiunt in estate post Nonam, si quis ante ictum nole aliquid deliquerit, ibi satisfaciat: si uero post, in crastino capitulo ueniam petat.



CAPUT LXXXI. De collatione.


Accedentes uero ad collationem  inclinent: et sic resideant, licet nondum signum pulsetur. Frater autem ibi lecturus ex quo uenerit eat sessum ad analogium, et aperto codice usque ad abbatis aduentum, ibi sub silentio si uoluerit, legat. Sabbatis quandiu pedes lauantur, quamuis interim in illa sede sedeat,  legere tamen ibi non solet. Adueniente abbate assurgant omnes et inclinent illi ante quos transierit: priori uero assurgant tantum, uel illi qui conuentum tenuerit, quo residente resideant. Tunc lector accepta benedictione legat. Huic benedictioni intersint omnes: exceptis priore, uel alio qui conuentum tenuerit, cellerariis, refectorario et adiutoribus eius, grangiario, hospitali, magistro nouitiorum, seruitoribus abbatis, et his qui signum pulsant ad collationem. Interim qui biberi defuerit, solus et sine licentia in refectorio potest bibere, etiam in scapulari. Abbas autem si expedire iudicauerit, prouideat maturum aliquem fratrem, qui tempore lectionis post prandium prope ostium refectorii sedeat iugiter, ut si quis bibere uoluerit, signum ei faciat, et ille eat  cum eo ad solatium eius: si forte ille defuerit  sine signo aliquo eat bibere qui necesse habuerit. In illis autem abbatiis ubi talis frater non fuerit constitutus, ab aliquo de maturioribus fratribus signo licentiam petat, et sic intret et bibat. Abbas non querat licentiam bibendi uel minuendi, nec prior nisi ab abbate: sed nec subprior, nisi ab abbate uel priore. Lectione igitur finita surgant omnes, et stantes uersi ad orientem dicat abbas, Adiutorium nostrum in nomine Domini: et conuentus respondeat, Qui fecit celum et terram; et inclinantes omnes ingrediantur ecclesiam. Quod si quis ad collationem non occurrerit, ita ut antequam Tu autem dicatur, sedeat: cum incipietur hymnus Completorii,  eat ante gradum presbyterii, et uersus ad altare ibi permaneat, de cetero se habens sicut illi qui sunt in choro usque ad finem orationis post Completorium. Si uero alicui de uia reuerso benedictio datur, ille qui huiusmodi facit satisfactionem in partem prope gradum diuertat, et data benedictione ibidem solitam orationem faciat.



CAPUT LXXXII. Qualiter se agant fratres post Completorium.

Dicto Completorio, cum sacerdos dixerit, Benedictio Dei omnipotentis, signent se fratres, et dicto Amen, dicant orationem Pater noster, et Credo in Deum. Quod si reuerso de uia benedictio danda fuerit, si conuentus super formas prostratus fuerit, nequaquam surgat, sed nec sacerdos qui benedictionem dederit. Si uero super misericordias sederint, erigant  se et stent uersi ad altare dum dicitur benedictio; qua dicta iterum residentes super misericordias solitam orationem faciant. Ipse autem frater quo loco benedictionem accepit et orationem faciat: si tamen cum aliis in choro ad Completorium fuerit. Completa autem oratione exiens abbas aspergat singulos aqua benedicta post se ordinatim egredientes: qui mox mittentes caputia in capitibus, et nusquam diuertentes preter sacristam, et eos qui extra Dormitorium iacent: et eos qui ad uigilias remanent presentis defuncti omnes ingrediantur dormitorium, unde nullus, excepto sacrista, cellerario hospitali,  custode infirmorum, et ad faciendum mandatum, exeat. Sine cuculla uero, tunica, caligis  , iacere non debent.



CAPUT LXXXIII. Qualiter se agant fratres in estate, de uigiliis et usque post uesperas.

A Pascha usque ad Octauas Pentecostes priuatis diebus cantatur uenite exsultemus Domino ab uno fratre cum inuitatorio: et ab Octaua Pentecostes usque ad Kalendas Nouembris alternatim ab utroque choro, sicut Domine, quid multiplicati sunt: quo tempore, scilicet ab Octaua Pentecostes usque ad Kalendas Nouembris, prosternantur fratres super formas ad orationem, exceptis Octauis Assumptionis sancte Marie. Cetera uero, sicut superius diximus, secundum  Regulam compleantur. In interuallo uero post nocturnos sedeant in claustro qui uoluerint, lumine accenso a seruitore ecclesie, si necesse fuerit. Post Matutinas dicant Laudes pro defunctis, quibus dictis et facto interuallo sicut festis diebus calcient se diurnalibus et sumant cultellos: quod et faciant quoties calciant se diurnalibus consuete. Deinde aspersi aqua benedicta et facta oratione secundum tempus dicant Primam. Deinde eant in capitulum, post hec in laborem usque ad primum signum Tertie, quo audito preparent se qui missam cantaturi sunt. Interim possunt ire ad confessionem in capitulo, possunt et orare et legere  . Indutis ministris cantetur Tertia. Si uero aliquis ministrorum  hebdomadarius Iuuitatorii fuerit, officium eius impleat, qui eo absente implere debet. Post Tertiam cantetur missa, post missam sedeant in claustro: quod si dies ieiunii fuerit omnibus  celebratis, post Sextam laicis fratribus preeuntibus intrantes dormitorium pausent in lectis suis usque ad horam octauam, et tunc sacrista ad sonitum horologii excitatus pulset campanam, sicut aliis diebus fieri solet: ad quam fratres excitati, scapularibus induti, abluant qui uoluerint manus suas deinde tabula pulsata laborent usque ad primum signum hore None. Quod si dies fuerit, quo debeant hebdomadarii mistum sumere, sacrista in illo spatio quantum uiderit competere, pulset mistum: refectione autem paracta reliquum diei paragant sicut priuatis diebus per hiemem. In uigilia uero  Pentecostes dormitionis spatium post Sextam sacrista sic debet temperare, ut subsequens interuallum officio quod ante Nonam celebrandum est, sufficere possit: fratribus uero solito signo excitatis, statim ministri altaris ad officium se preparent: interim autem conuentus uacet lectioni, et ministris indutis pulsetur signum. Quod si dies ieiunii non fuerit, post Tertiam cum hora fuerit ad percipiendum mistum, pulsetur signum a sacrista modo quo diximus. Post Sextam eant in refectorium: post refectionem ad orationem pergentibus, nullus fiat obuius, nec quando post uersum exierint, uel quando  post Nonam in refectorium, uel quando post Completorium in dormitorium, seu etiam quando capitulum ingrediuntur. Exeuntibus omnibus de ecclesia et sequentibus priorem eo ordine quo stant in choro, nullus se disiungat a conuentu, donec intrent dormitorium: preter sacristam et eos qui extra dormitorium iacent; unde nullus exeat sine licentia, excepto sacrista, cellerario, hospitali, solatio  . Cocis abbatis, custode infirmorum, subportario uel portario, si tunc adfuerit causa officii sui. Seruitores uero post refectionem cantantes Miserere mei, Deus, uersum ibidem compleant, nullo tempore se prosternentes. Deinde intrent dormitorium. Porro cellerarius referat scutellas seruitorum in coquinam, ne post Nonam a fratribus in refectorio inueniantur.  Moxque ut expeditus fuerit, collocet se in dormitorio sicut et alii: facto uero signo ad surgendum, coci festinent parare aquam in lauatorio ad lauandum, et in refectorio ad potandum. Ceteri uero preparati et manus abluti, aut intrent chorum, aut sedeant in claustro donec signum pulsetur.



CAPUT LXXXIu. De bibere post Nonam.

Dicta Nona eant in refectorium, preeuntibus iunioribus eo ordine quo stant in choro, bini et bini incedentes. Prior uero sequatur solus, uel subprior, si prior defuerit: qui uenientes ante sedes inclinent, et sic ingrediantur mensas stantes donec prior assideat. Coci uero preterite septimane mox ut ingressi fuerint circumlinientes scyphos interius aqua impleant  ipsos: et stent uersi ad principalem mensam donec prior pulset campanam. Quo pulsante ueniant ad gradum. Dimissa campana, et dicto Benedicite, hebdomadarius det benedictionem, responsoque Amen, ille qui prior est ad dexteram prioris offerat ei scyphum. Qui uero ad sinistram offerat illi qui est in eadem parte iuxta priorem. Et qui uoluerint, bibant de potu iustitie sue  . Ubi uero necesse fuerit ut etiam coci presentis septimane cum istis seruiant: priores in medio ordinati quibus diximus deferant. Iuniores uero a iunioribus ultimo loco positis incipiant. Qui interim, dum fratres bibunt, parumper semoti habeant facies ad bibentes. Qui postquam biberint, quisquis ministrorum bibere uoluerit apponat sibimet  scyphum quo aliis ministrauit. Dehinc uenientes ad gradum inclinent ante priorem. Quo percutiente uno ictu campanam, recedant non inclinantes ante sedes suas et bibant si uoluerint ad capita mensarum uel ante mensas. Qui postquam biberint repercutiat prior campanam tribus continuis ictibus: Et tunc surgentes et iterum supplicantes recedant. Ministri autem recondant scyphos quibus aquam porrexerunt,  ubi reponendi sunt. Mox uenientes in dormitorium si necesse habent ire ad necessaria, eant antequam exuantur cucullis. Quod et post laborem obseruandum est, ne scilicet eant ad necessaria antequam induantur cucullis. Qui ordo semper et ante et post laborem teneatur. Qui tamen post Completorium de mandato hospitum redeunt, possunt ire ad necessaria antequam resumant cucullas. Quibus preparatis ad laborem pulsetur tabula.

Post uesperas expleto officio defunctorum, et pulsato signo, sicut superius diximus, accedant ad cenam. Quod si poma, uel herbe crude uel aliud tale quid fratribus generaliter distribuendum est, potest cellerarius deferre per mensas ante uersum, quando ei uacuum fuerit. Si uero post uersum distribuerit,  feratur a cocis uel ab aliis eos adiuuantibus. Deinde recolligentes scutellas ponant super ministerium.



CAPUT LXXXu. De tempore secationis et messionis.

In tempore secationis et messionis sacerdos et ministri preparent se statim post capitulum ad canendam missam: ad quam conuentus tempore secationis potest interesse, et missas priuatas cantare dum illa cantatur, si abbati uel priori uisum fuerit. In uigiliis autem et festis duodecim Lectionum qui priuatim cantare debent, non nisi post offerendam incipiant. Et missa in conuentu cantata statim exeant ad laborem. Tempore uero messionis ad hanc missam quando conuentus non adest, adiuuare debent minuti  et infirmi extra chorum, et de infirmitorio per omnia secundum gradus suos sicut necesse fuerit. Qua cantata ipsi ministri insimul congregati sequantur alios ad laborem. Prior autem prouideat quomodo sciant quo conuentum sequi debeant et quis eos illuc ducat. Utroque uero tempore mane missa cantata si pluit, licet monachis post Tertiam esse in lectione: et missas priuatas celebrare, si tamen abbati uel priori uisum fuerit. Et sciendum quod in omnibus duodecim Lectionum solemnitatibus quibus laboramus et uigiliis sanctorum, conuentus missam audire debet. His temporibus solet conuentus usque ad Sextam laborare. Et ante Primam si opus fuerit exire, et extra monasterium prandere et dormire, si necesse fuerit, cocus et lector mistum  sumere. Qui autem in abbatia remanent et in refectorio comedunt, semper in Ecclesia gratias referant preter seruitores.

Unicuique in die libra panis communis et dimidia dari potest ubi opus fuerit, et distribui singulis prout tempus et locus exegerit. Hoc tempore exceptis diebus, quibus fratres uacant lectioni, unum pulmentum habeant ad prandium, et alterum ad cenam  si fieri potest. Lac si habuerit conuontus siue coctum siue crudum, pro uno generalium pulmentorum reputabitur. De melle autem nunquam et nusquam fiat generale, nisi id abbati uisum fuerit pro pulmentorum penuria, et mellis abundantia. Et notandum quod hoc tempore quando unum pulmentum datur in cena ad iussum abbatis: hebdomadarius coquine cellerarium adiuuare poterit et cum seruitoribus reficere. Ubi uero sunt quatuor hebdomadarii coquine, duo seruiant per diem integrum: ubi duo, unus similiter seruiat. Si longe fuerint ab oratorio, possunt, si necesse fuerit, laborare post signum ad uesperas seu ad quamlibet horam pulsatum: quod nunquam alio tempore fieri debet. uesperis ibi cantatis, eant ad monasterium. Quod si  necesse fuerit, poterit prior quosdam ibi relinquere; qui tamen a cena seruitorum deesse non debent: quod tunc quidem raro, sed alio tempore nunquam fiat.

Qui monachus suos ad grangias dirigit, uideat omnibus modis quatenus illic eundo uel inde redeundo, maximeque ibi remorando silentium seruent. uideat etiam ut preparatas habeant domos ubi possint honeste ordinateque simul comedere: simul etiam dormire: et singuli per singula lecta secundum Regulam. Candela ardeat ubi dormiunt. Caueant etiam ne cum conuersis uel cum familia significent. Inter se etiam horis et locis incompetentibus signa non faciant. Nullus positas metas absque licentia transeat, nec uagando et diuerticula querendo  incedat: mense eorum cui prior iusserit, legat. Dominicis et festis diebus lectioni uacent. Nullus abbas monachorum conuentum aliquem ad grangiam mittat, nisi pro frugibus colligendis. Hec et cetera huic tempori congrua, quia ubique equaliter obseruari non possunt: unaqueque abbatia faciat secundum positionem locorum et dispositionem abbatis uel prioris sui. In abbatia tamen cum conuentus adfuerit, si mane festinare ad laborem debuerint, ad arbitrium abbatis citius cantare licebit.



CAPUT LXXXuI. De rasaris  .

In Natali Domini: ad Dominicam Quinquagesime, siue ad Pascha: ad Pentecosten: ad festum S. Marie  Magdalene: ad Natiuitatem sancte Marie: ad festiuitatem Omnium Sanctorum tondendi et radendi sunt fratres. Coci calefaciant et deferant aquam in claustrum, pectines, forcipes, rasoria et affilatorias custos eorum acuat et preparet. Fratres tondeant quibus iusserit abbas. Tonsi alterutrum radant et in  claustro, preter infirmos qui in infirmitorio sunt. Rasura corone fiat non exigua tonsura per desuper aures. Nullus nisi inuitatus aliquem radere presumat, uel se uelle facere signet: nullus uero inuitatus audeat refutare. Signum autem radendi alter alteri non faciat, nisi post tabulam pulsatam.



CAPUT LXXXuII. De processione episcoporum.

Ad suscipiendum episcopum conuocentur fratres in chorum campana  . Tunc sumat aliquis aquam benedictam nutu cantoris, que precedente sequatur abbas, deinde conuentus et nouitii bini et bini, sacerdotibus preeuntibus eo ordine quo in choro stant. Cunctisque egressis et stantibus ordinatim ante fores monasterii, portarius uel alius quilibet ad  hoc idoneus ab abbate iussus, interim obuium eis adducat episcopum, quo appropinquante flectant omnes genua ante eum: quibus erectis porrigat abbas episcopo sparsorium, osculans ei manum. Et incipiente cantore Responsorium Audi Isrel si unus, uel Sint lumbi si plures fuerint episcopi intreant primum nouitii, deinde ceteri, laicis monachis preeuntibus, ita ut abbas eat posterior, manu tenens episcopum. Cum autem uenerint in chorum episcopo incumbente orationi, abbas ueniat in locum suum, ceteris post eum sicut ad missam ordinatis. Percantato uero Responsorio, abbas erigens episcopum ducat in capitulum, ubi cunctis ordinatim residentibus, accepta benedictione ab episcopo, legat  lectionem  cui cantor innuerit: qua finita dicto Benedicite, osculetur abbas episcopum et comites eius, nisi prius episcopus uoluerit aliquid dicere pro edificatione. Deinde surgentes omnes et inclinantes ad benedictionem episcopi, quam abbas debet requirere, nisi antea in oratorio dederit: responso Amen, egrediantur, et deducatur episcopus ad hospitium. Sciendum autem quod ad nullum recipiendum uadit conuentus, nisi ad proprium episcopum et archiepiscopum, et sedis apostolice legatos, et regem, et dominum papam, et proprium abbatem. Nulli horum omnium, nisi domino pape, plusquam semel hec fiet processio.



CAPUT LXXXuIII. De hospitibus suscipiendis.

 Hospites abbati presentis loci, siue priori, si abbas defuerit, nuntiandi sunt. Quod si dum sedent ad collationem nuntiandus hospes fuerit, quicunque tenuerit collationem illi nuntietur, et ad eius nutum portarius uni de fratribus ad hoc opus ab abbate monasterii sibi designatis signum faciat. Abbas  namque quilibet in suo monasterio portario suo aliquos quos ad hoc idoneos perspexerit, designare debet. Si hospes superuenerit dum Completorium cantatur, portarius sumpto libro et lumine in absconsa, si opus fuerit circa finem Completorii presens sit ad stallum abbatis, et ei hospitem nuntiet, ad cuius nutum signum alicui de sibi designatis faciat: qui, Portario secum accepto, hospitem recipiat. Aliis uero horis, cui signum factum fuerit hospitem recipere, sumens librum ducat secum alium fratrem. Occurrentes uero hospitibus deponant caputia de capitibus, si tunc superposita fuerint, et sic prostrati super genua  ducant ad orationem. Ingressi uero ecclesiam aspergat illos aqua benedicta ille cui officium illud iniunctum est: postea faciant orationem  incurui uel prostrati, sicut tempus exigit. Sed si episcopus uel abbas fuerit qui eum suscipit, offerat ei sparsorium osculando manum, et ducto eo ad locum ubi orare debet, subtrahat se paululum cum socio post ipsum orantem, faciens orationem sicut supra dictum est, qua completa signent se et exeant. Dicat Benedicite qui sententiam debet legere: deinde flectant semel coram omnibus genua, et erecti osculentur eos, et postmodum resideant. Et lecta sententia si expositione indiget hospes, exponatur ei: deinde ducatur ad hospitium, uel presentetur hospitali: Fratres autem redeant in claustrum. Et sciendum quod missi ad hospites suscipiendos, si tempestiue redire non potuerint, nec uersum amittant, nec collationem. Ii etiam non amittent,  qui infirmos communicant uel inungunt, siue confessionem eorum audiunt cum in extremis agunt.



CAPUT LXXXIX. De dirigendis in uia.

Nullus in uia dirigatur nisi pro utilitate monasterii. Dirigendus uero ad Laudes, nisi quando statim subsequitur Prima, et ad ceteras horas preter Completorium priuatis etiam diebus ad Nocturnos potest accipere benedictionem, quam accepturus surgat pergens ad gradum, et circumuoluens se secundum tempus, uel se inclinet uel prosternatur. Reuersus uero non circumuoluat se, sed omni tempore prosternatur. Si cum abbate fuerit exiens siue reuertens,  ad benedictionem seu ad orationem post Completorium, siue ad satisfactionem post Gloria psalmi primi, post abbatem semper se collocet. Qui si maiorem missam exspectare nequiuerit, ad matutinalem communicare poterit. Quem si intra monasterii portam primum hore canonice signum, uel capituli siue collationis preoccupauerit, reuertatur  . Egrediens de monasterio non comedat ante portam monasterii, nec alicubi infra dimidiam leucam  a monasterio: transeunti autem, et eadem die non regressuro liceat. Egrediens uero siue etiam regrediens, intra monasterium nemini sine licentia loquatur.

Dicturus horas per diem si dies prosternendi fuerit, in terram orationi incumbat dicens Gloria Patri, rursum genua flectat  , silentium tenens quousque locatus ceptam prosequatur horam. Tam die quam nocte dum non equitauerit, stans horas si non multum grauatur, dicat. Qui uero ad grangias uel ad cellaria, siue ad aliquam habitationem domus illius de qua exit, uadit, nisi se extra pernoctaturum crediderit, benedictionem non accipiat. Similiter et qui inde redit, nisi extra pernoctatus fuerit siue in uilla comederit. Benedictiones autem dande superegre  dientes in uia et reuertentes, dicantur eadem uoce, qua collecta hore canonice dicta fuerit preter ad Laudes et ad uesperas. Et sciendum quod solis hospitibus accepta benedictione egrediendi licet missam cantare ante Euangelium misse conuentus. Abbati quoque egressuro in uiam ante Tertiam in estate, aut reuertenti post Tertiam usque ad Nonam in hieme, licet missam cantare uel audire in diebus ieiuniorum et festis duodecim Lectionum, et in septimana Pasche et Pentecostes, et Natiuitate Domini, et precipuis defunctorum officiis.

Ieiunia consuetudinaria tam estate quam hieme iuxta consuetudinem teneant, nisi forte abbas quispiam eum secum prandere fecerit, et hoc in suis  tantummodo monasteriis, aut quilibet episcopus uel archiepiscopus: seu etiam sedis apostolice legatus. At ieiunia precipua quibus uidelicet in ordine nostro cibis tantum quadragesimalibus uesci mos est, iuxta morem custodiat: ad mensam non loquatur: sagimine non uescatur: in plumis non iaceat, nisi forte stramen uel aliud tale quid super quod iaceat sine magno labore aut sumptu habere non possit. Et sciendum quod tam abbates quam monachi sagum, quod uulgo dicitur stratum, secum possunt deferre  et ceruical. Qui autem pro strato sagum portare uoluerit, liceat ei: tantum obseruet ne sint pretiosa uel curiosa. Porro rediens domum, nisi eadem qua exiit die redierit, mox ad orationem eat. Ingressurus oratorium aqua se benedicta aspergat:  orationem in choro  pronus uel prostratus secundum tempus faciat; quod si inuenerit, non tamen canonicam horam dicentem, oret extra chorum: nam ad horam regularem mox ut uenerit intrare debet, uel sociandus psallentibus, si ante Gloria uenerit: uel si post, ad gradum satisfacturus, nisi iam Kyrie eleison dici inuenerit. Si ostium oratorii obseratum inuenerit, ibidem oret. Si intra curiam monasterii fuerit dum  signum pulsatur in ecclesia ad refectionem, uersum perdet si non occurrerit. Si mense campanam pulsari inuenerit, diuertat in refectorium, ut cum aliis uersum incipiat: quem si iam inceptum inuenerit, oratum uadat. Post orationem facto signo coco uel cellerario an intrare debeat, si annuerit, intret et uersum dicat sub silentio, stans et inclinans sicut in conuentu fieri solet, benedictionem dicat, nec tamen signum crucis faciat. Hoc autem ad utrumque prandium et ad utramque cenam eque semper custodiat, excepto quod ad seruitorum refectionem intrandi signum non faciat. Quod si ad refectionem ipsorum seruitorum tardius uenerit, non eum exspectent, nec eis discedentibus ipse se moueat. Similiter propter conuentum si ad biberes uenerit, uel  propter signum collationis, non se moueat: sic tamen ut ad collationem ante finem ueniat. Quod si ad signum collationis uel ad ipsam collationem uenerit, statim conuentui se iungat, cum eis compleat,  et post Completorium comedat. Si ad Completorium uenerit, similiter faciat: si post completorium, similiter comedat, et sic ibi in capitulo compleat. Quod uero de refectione diximus, etiam ipsi teneant qui ea die redeunt qua egressi sunt: qui tamen sollicite prouideant ut ad primam semper refectionem ueniant.

Et sciendum quod in quacunque abbatiarum nostri ordinis monachus uel conuersus nostri ordinis uenerit, per omnia sicut in monasterio suo ordinem tenebit. In ecclesia tamen psalmum aut Antiphonam non imponat, lectionem uel responsorium non dicat, nec quidquam de officio sacerdotis hebdomadarii, inuitatorii, seu hebdomadarii, quousque abbas iubeat. Quod si prioratum uel aliam obedientiam  habuerit, pro obedientia sua nichil faciet. Prior tamen post priorem illius loci primum locum tenebit.



PARS QUARTA. De cura infirmorum et suffragiis mortuorum.



CAPUT XC. De uomentibus et sanguinem fluentibus, et seruitoribus eorum.


 Si sacerdoti ad missam sanguis de naribus fluxerit, afferatur ei aqua in presbyterium a seruitoribus ad sanguinem recipiendum et ad se lauandum: quod si ministris contigerit, extra chorum eis similiter seruiatur. Alias autem quoties alicui hoc uel etiam uomitus contigerit, frater, cui hoc opus iniunctum est, sequatur eum euntem in Claustrum: et si nox fuerit, cum lumine assistat ei et seruiat: donec ablutus in chorum reuertatur. Quod si uenite, exsultemus uel primus psalmus alterius hore tunc in ecclesia canitur, ad Gloria reuertatur in chorum. Qua dicta citius ad eum redeat. Ille uero si ad Gloria non fuerit, et in conuentu hoc ei contigerit, non satisfaciens eat in stallum suum. Quod  si extra conuentum ei contigerit, non quidem ad gradum satisfaciat: sed ueniens per medium chorum ante abbatem facto signo necessitatis sue, in stallum suum redeat. Quod si in refectorio contigerit, seruitor eius non inde redeat: sed coco uel cellerario ut eum adiuuent significet. Ille uero si antequam conuentus exeat, ad mensam redierit: quod comesturus erat comedat; quem nec conuentus exspectet, nec ipse si surrexerit propter hoc comedere desinat. Quod si postquam conuentus exierit, reuertitur: non seruitores exspectet, sed statim comedat et dicto uersu sub silentio, discedat. Si contigerit ut aliquem uomentem, aut sanguinem fluentem seruitor eorum non uiderit: significet ei quicunque uiderit.



CAPUT XCI. De minutione  .


 Fratres tempore messionis et in Aduentu et in Quadragesima et per tres primos dies Natiuitatis Domini, Pasche et Pentecostes, et quando secunda uel tertia die precipuum ieiunium euenerit, minui non debent: similiter qui extra chorum pro infirmitate est, donec chorum intrauerit. Hebdomadarii quoque misse aut coquine uel lectionis mense non se minuunt, nisi pro graui necessitate misericordiam in capitulo petentibus concessum fuerit. Reuersus uero de uia eadem die non se minuat, nisi de concilio abbatis. Et notandum quia quater in anno minui possunt, et si fieri conuenienter potest, his minuantur mensibus: Februario, Aprili, Septembri. Quarta uero minutio circa festiuitatem sancti Ioannis Baptiste fiat. Cum autem pars conuentus  minui debuerit, dicat prior in capitulo: Illi qui sedent ad illam uel ad illam tabulam, minuantur: caueatur ne secunda uel tertia, seu etiam quarta die duodecim Lectionum ueniat dies. Erit tamen in abbatis arbitrio propter hoc non dimittere quin illi de quibus iudicauerit, minuantur. Obseruet tamen ut ii minuantur, sine quibus possunt uigilie competenter celebrari.

Si tempus prandii fuerit inter Tertiam et Sextam, scilicet post Euangelium uel ante si necesse fuerit: Si dies ieiunii, inter Sextam et Nonam, utroque etiam tempore post Nonam, si necessitas exegerit: accenso igne in calefactorio ab eo cui prior iusserit, preparent se ad minuendum: interim ueniat minutor iussu prioris. Qui minuti fuerint pergant pregustare  in relectorium, si uoluerint et spatium habuerint. Ex hinc omni tempore lectionis uel laboris potest minutus aut iacere in lecto suo, aut sedere in capitulo et in claustro donec ingrediatur chorum: similiter dum extra chorum fuerit non legat nec cantet. Et notandum quod minuti et infirmi qui extra chorum sunt, priuatas uenias non petunt in Ecclesia donec chorum intrauerint: excepta oratione Quadragesime. Minuti autem in estate, quando conuentus ieiunat post Euangelium comedant. Similiter in hieme festis conuentus uacat lectioni, claustrum non egrediatur, nec aliud quid faciat aliquis de obedientia sua: nisi prior, aut sacrista, aut cellerarius, uel magister nouitiorum: sed, si cocus fuerit, priori de coquina suggerat: si obedientiam  habuerit, solatium eius uicem eius suppleat. Quod si cantare aut in ecclesia aut extra ecclesiam legere, uel mandatum pauperum, uel aliud quid facere debet, significet de eo alicui, et ille faciat quandiu extra chorum fuerit. Hebdomadarium tamen inuitatorii de officio suo nullum signum facere oportebit, nec hebdomadarium misse de suo, nisi de missa tantum. De cetero minutus quandiu extra chorum fuerit: et quando lectioni uacat die tertia tempore laboris non significet: nisi de confessione: de missa auscultanda, uel etiam de bibere. Ad horas ingrediatur ecclesiam assidens statim ut uenerit in primo ingressu, et post orationem signet se sedens. Deinde non prosternat se nec inclinet ad Gloria, nec stet nisi ad Magnificat, et ad Te Deum laudamus, ad  Euangelium, ad Benedictus. Ad priuatas tamen missas si necesse fuerit potest rogatus adiuuare, et ad hoc in aliam partem per ante chorum transire. Ad missas etiam communes, quando conuentus deerit, potest adiuuare. Post horam uero ante alios egrediatur. Prima et secunda die absente conuentu, si necesse fuerit, chorum ingrediatur: et sedeat ad Psalmos tantum. De cetero sicut sanus ibidem se habeat. Hoc etiam infirmus de infirmitorio: et qui extra chorum est tempore secationis et messionis faciat, excepto quod nec Antiphonam incipiat, nec psalmum imponat: nec officium hebdomadarii misse uel inuitatorii agat: si adsit alius qui hoc facere possit et debeat. In refectorio uero sicut ceteri se  agat minutus: de cibo suo  nichil distribuat. Nam in hieme prima die dabitur ei dimidia libra panis albi preter communem panem cum una pitantia. Si autem Dominica fuerit detur ei sicut in estate. In secunda et tertia die ad mistum post Tertiam dabitur ei una pitantia  cum integra libra panis albi et pane communi. In quarta autem die tam hieme quam estate una cum pulmentis detur ei pitantia. In estate uero per tres dies dabuntur ei ad prandium pulmenta communia et libra panis albi, preter communem panem cum una pitantia.  Ad cenam uero per tres dies qualiscunque dabitur ei pitantia. Cui panem incidere  et alia ministrare seruitor uel qui iuxta eum sedet potest si necesse fuerit, et hoc tantum prima die. Post refectionem uero cum ceteris pergat ad ecclesiam: et diuertens  in primo membro stet, donec conuentus ingrediatur chorum, et tunc residens persoluat quod restat de gratiarum actione: quod si ecclesia unius altaris tantum fuerit, et tunc et ad horas diei diuertat in capitulum. Si estas fuerit, post Nonam precedat fratres euntes in refectorium ad biberes, et intrante priore stet, donec ille resideat.

Post collationem uero intrantibus fratribus in chorum in loco solito, diuertens statim sedeat, et signans se post orationem egrediatur si uoluerit in  capitulum cantare Completorium: quo cantato et oratione finita, signans se et aspergens aqua benedicta, reuertatur ad lectum uel ad oratorium si uoluerit: ante eos tamen ingrediatur dormitorium. Pulsato uero signo ad uigilias ingrediens ecclesiam resideat, et facta oratione signans se eat in infirmitorium siue in capitulum cantare uigilias. In his uigiliis possunt breuiores quam in conuentu lectiones fieri, et sub una benedictione tres, si tres tantum dicende sunt, uel quatuor in duodecim Lectionum legi. Qui prior sacerdotum ordine conuersionis ibi fuerit, totum officium, si complere potest, compleat, excepto quod ad ministerium abbatis uel prioris attinet, si quis horum adfuerit: lectiones tamen alii, si fuerit qui legere possit, iniungat. Totum etiam  officium si complere non potuerit, compleat cui ipse innuerit. Absentibus sacerdotibus, aliorum graduum clerici idem inter se obseruent.

Et sciendum quod officium defunctorum, uel aliud quid cantari hic non permittitur, nisi sint precipua officia defunctorum, et pro presenti defuncto diebus quibus conuentus celebrat. Si uero solus siue in capitulo siue in infirmitorio fuerit, si fieri potest, solatium quod eum adiuuare ad officium complendum possit, prouideatur: quo completo eat dormitum. Nam ceteras horas diei non extra cantare, sed intus ex integro auscultare debet. Ad primam minuti reuertantur in ecclesiam. Diebus uero festis dum signum capituli pulsatur, ingrediantur capitulum  sicut ceteri: aliis uero diebus intrent per retro chorum inter sedem abbatis et prioris ordinantes se ordine suo ubi non petant ueniam nisi quis fuerit clamatus. Si dies ieiunii fuerit, secundo et tertio die accipiant post Tertiam mistum in refectorio.

Tertia die ingrediuntur in chorum omnibus diebus ad Primam tam in estate quam in hieme. Ipso die possunt sedere in choro duos psalmos, primum scilicet et secundum ad omnes horas diei: ad uesperas tamen et ad Primam non sedeant, nisi quomodo conuentus. Tempore etiam laboris in claustro  cantare aut legere, nec tamen in oratorio ire ad orationem. Tempore etiam laboris et lectionis calciati, et super cotos in lecto quiescere: quod semper facere possunt, nisi quando conuentus in dormitorio dormierit. Tertia nocte remanebunt a uigiliis, nisi precipuum festum scilicet cum fit sermo in capitulo. Quarto die sicut ceteri ad laborem se preparent; quibus tamen prior pro minutione sua, aliquem minorem laborem debet iniungere, uel laborem omnino remittere.



CAPUT XCII. De infirmis extra chorum.

Quoties aliquis exierit de choro pro infirmitate, in subsequenti capitulo petat inde ueniam, etiam si iussus fuerit remanere, et dicat causam exitus sui.  Quod si septimanarius coquine fuerit, Dominica die benedictionem egressionis cum socio suo recipiat: ad horas diei priuatis diebus sicut ceteri prostornatur. In chorum redeat ad quamlibet horam noctis uel diei si uoluerit, siue etiam ad missam. Cetera uero per omnia sicut minutus dum extra chorum est agat, excepto quod mistum non sumat et in capitulo sponte ueniam petat: quod si aliquis talem et tam apertam infirmitatem habuerit, ut uideri uel intelligi euidenter possit, quod nec conuentum tenere, nec in infirmitorio ualeat proficere, eius infirmitas in capitulo manifestetur, et exhinc in ecclesia ubi et quomodo abbas prouiderit, cantet, legat et operetur, prout infirmitas eius permiserit, et abbas constituerit. Ceterum qui certam non habet infirmitatem,  si post unum aut duos dies non conualuerit, ad arbitrium abbatis ingrediatur infirmitorium. Et sciendum quod qui de uia redierit, si coram omnibus eiiciatur: in capitulo inde ueniam petere non debet. Qui autem de uia ueniunt, inde benedictionem accipere non tenentur, ueniam tamen petant.



CAPUT XCIII. De infirmis qui sunt in infirmitorio.

Infirmi de infirmitorio possunt loqui cum infirmario: sed nonnisi in certo loco ad hoc determinato: et hoc silenter et tantum de necessariis. In quem qui ingredi uoluerit, signo ab infirmario licentia postulata et accepta ingrediatur. Ubi quandiu  unus aliquis cum infirmario fuerit, alius ingrediendi non habeat licentiam. Qui autem ita infirmus fuerit ut continue iaceat, aut subita infirmitate grauatus, utpote febrium aut aliqua alia graui lecto iacere compellitur: interim ibi cum infirmario et infirmarius cum eo, si opus fuerit, loqui poterunt: et hoc ipsum silenter. At ubi melioratus huc et illuc deambulare poterit: silentium more solito teneat, nisi forte alicui magna adhuc infirmitate detento abbas loqui ad lectum amplius iudicauerit expedire.

Ad mensam non loquantur, neque ex quo signum  canonice hore dimissum fuerit donec ipsum opus perficiatur, preter eos qui per se nequeunt de lecto surgere. uigilias, sicut supra diximus, cum in ecclesia incipiuntur, in infirmitorio cantent: et precipua defunctorum officia tantum ibi dicantur. Horas diei simul congregati cantent. Dehinc qui uoluerit eat in ecclesiam ad horas: ad missam uero quotidie, nisi multum grauentur. Notandum tamen quod illi quos grauat infirmitas, neque in Ecclesia, neque in infirmitorio, neque ad horas, siue ad missam, nisi ad Agnus Dei genua flectant: ad benedictionem uero nouitii in ordine suo in choro sint et sedeant qui uoluerint. Qui communicare uoluerit extra chorum, pacem accipiat ab aliquo de conuentu communicaturo. Quod si forte defuerit ille  qui hospitibus pacem dare debet, infirmis primum deferat, et sic ad communionem ordine suo accedant, et hoc tantum ad missam matutinalem. Ad missas non auxilientur nec seruiant, nisi tempore messionis. Non licet ingredi ecclesiam, nisi quando in ea opus Dei celebratur, nec in claustro demorari; nec cum monachis qui conuentum tenent significare, sed quantum possunt, ne ab ipsis uel ab aliis hominibus uideantur, obseruent. Si quis tamen habet infirmitatem, que nec multum eum debilitet, nec comedendi turbet appetitum, ut puta inflatura uel incisio membrorum, aut aliquid huiusmodi, hic talis nec super culcitram iaceat nec ieiunia consueta soluat, nec cibos refectorii mutet. Non apparentem quis habens infirmitatem, nec legat   nec operetur. Nam cuius infirmitas euidens fuerit, legat et operetur, non ad suum tamen arbitrium, sed horis quibus ei constituetur.

Quod si quis talis fuerit, qui ceteros inquietare, aut de ista infirmorum institutione murmurare, aut in aliquo transgredi presumat, corripiatur: quod si sepe correptus non emendauerit, si ita uidetur abbati, indicetur eius peruersitas in capitulo, ubi uocatus coram omnibus arguatur: quod si nec sic se correxerit, si eius permittit infirmitas, regulari etiam discipline subiaceat. Non redeant in conuentum, nisi prius indicauerint abbati, cuius accepta licentia, qua uoluerint hora chorum ingrediantur, ieiuni tamen, nisi in uia dirigendi sint. Quod si abbas  hospes nostri ordinis in infirmitorio fuerit, uel cum duobus tantum, uel cum singulis loqui poterit, exceptis seruitoribus qui ei deputantur. Abbas uero quicunque in infirmitorio fuerit, postquam tantum conualuerit ut iam non decumbat lectulo sed egrediatur et ingrediatur, a Gloria primi psalmi regularis Completorii, monachorum regulam debet obseruare silentii. Si autem graui infirmitate tenetur, liceat ei secundum necessitatem suam agere, seruata tamen in omnibus honestate et grauitate: quod si episcopus nostri ordinis in infirmitorio fuerit. cum eo post Completorium loqui poterit.



CAPUT XCIu. Quo ordine inungantur infirmi.


Ad inungendum infirmum pulsetur signum tandiu donec unum Pater noster dici possit. Et facto paruo interuallo iterum pulsetur signum eadem mora: et tunc induatur abbas alba, stola et manipulo, uirgam sumens pastoralem. Qui si defuerit, aut cantor faciat, aut cui innuerit. Quo induto et signo semel pulsato, ueniat conuentus in chorum: et sic incipientes psalmum Beatus qui intelligit, deinde Iudica me, Deus, et post uoce mea 2. unicuique psalmo adiungentes Gloria Patri, procedant eo ordine quo stant in choro, sacerdotibus sequentibus abbatem post crucem, et lumen in absconsa et aquam benedictam. Si autem necesse fuerit, psalmus ultimus  repetatur. Sacrista uero pergens in ordine suo, ferat oleum et stupas uel pannum ad detergendum uncturam. Quoties dicitur Per istam sanctam unctionem, stupe mittentur uel pannus, quas postea in piscinam ad hoc deputatam comburat. Et cum peruenerint ad infirmum finitis psalmis, qui unctionis agit officium dicat Pax huic domui: et conuentus respondeat, Amen. Et statim sacerdos subsequatur Dominus uobiscum, et dicat hanc orationem, Omnipotens sempiterne Deus, qui per beatum Iacobum. Qua finita et responso Amen, dicat infirmus suum Confiteor: et si illud dicere nescierit uel non quiuerit, tundens pectus dicat Mea culpa, de omnibus peccatis meis, precor uos, orate pro me: tunc dicatur ei ab omni conuentu, Misereatur tui, etc. Et post  abbas si adfuerit dicat hanc absolutionem, Dominus iehsu Christus, etc. Si uero abbas defuerit, dicat ipse qui inungit Indulgentiam et remissionem: quo dicto qui inunxerit offerat ei crucem ad osculandum. Quo facto et cruce reddita, dicat Per istam sanctam unctionem, etc. Et sic inunctionis impleat officium: et inuncto infirmo, dicat conuentus psalmum Benedic primum: deinde dicantur Pater noster et preces, ut in Collectaneo scripte sunt et postea orationes; prima quidem Oremus Dominum nostrum Iesum Christum, fratres: secunda, Propitietur Dominus: tertia, Da ueniam, Domine, famulo tuo: quarta, Benedicat te Deus Pater sanctus: quinta, Benedicat te Deus celi: sexta, Benedicat te Deus  Pater qui in principio, etc.

Quibus expletis, omnes exeant: quod si statim communicari debuerit, eat cum ministris ad ecclesiam qui eum perunxit, aut alius pro eo, si necesse fuerit. Et ablutis manibus in piscina, deferat sanctam communionem cum calice offertorio cooperto, preeunte cruce, lumine, aqua benedicta. Alius etiam inter lumen et aquam deferat ampullam uinariam ad conspergendos digitos in calice. Cum ad infirmum ueniunt, qui fert aquam aspergat eum. Sacerdos uero dicat ei. Ecce, frater, corpus Domini nostri Iesu Christi quod tibi deferimus; credis hoc illud esse, in quo est salus, uita et resurrectio nostra? quo respondente, Credo, moneat dicere Confiteor, si monachus est. Quo dicto sacerdos cum his qui  aderunt, dicat: Misereatur tui, et postea solus subiungat Indulgentiam: deinde communicet eum dicens, Corpus Domini nostri Iesu Christi custodiat te in uitam eternam. Si conuersus est uel monachus qui non intelligit litteras idem illi Romane exponat sacerdos: et conuersus romane confiteatur se peccasse cogitatione, locutione et opere. Similiter monachus romane confiteatur, si suum nescierit Confiteor. Idem quoque fiat, quoties graui necessitate quis tenetur. Quod enim de fide sua infirmus interrogari precipitur, non de omnibus infirmis: sed tantum de inunctis et de his qui in extremis uidentur agere, intelligimus. Similiter etiam aliis uicibus quando communicant infirmi monachi uel conuersi, non permittat sacerdos aliquam euenire negligentiam,  sed de his que ad hoc necessaria sunt loquatur: quo communicato, discedant.



CAPUT XCu. Quomodo agatur circa defunctum.

Cum aliquis morti penitus appropinquauerit, ponatur ad terram super sagum, supposito prius cinere in modum crucis, et aliqua matta, uel straminis aliquanto. Dehinc percussa crebris ictibus tabula in claustro, et pulsato signo in ecclesia ubicunque conuentus fuerit quater, quomodo bis fieri ad inungendum infirmum determinatum est: si conuentus intra claustrum fuerit, occurrant omnes uelociter ad morientem, Credo in Deum dicentes bis uel ter, tam alte ut possint audiri. Si uero extra, quam citius poterit, cum grauitate tamen occurrat: nisi forte  tempore secationis uel messionis tantum, pro aliqua graui necessitate abbati deferat Collectaneum: et sacrista stolam et baculum ducens secum qui deferat crucem, lumen, thuribulum et aquam bene dictam.

Si ad collationem sederint, audita tabula dicat lector, Tu autem, Domine, et abbas, Adiutorium nostrum. Qui tunc forte presens non fuerit, non satisfaciat ad gradum, sed in crastino ueniam petat in capitulo: si in oratorio ad missas uel ad canonicas horas uel Sabbato ad Mandatum fuerint, abbas aut prior et quos abbas iusserit, eant. Si autem uiderit cantor quod pro festinatione possint ceteri ad defunctum conuenienter occurrere, solito citius impleant  opus inceptum et alios subsequantur. Quod si precipua fuerit solemnitas, propter hoc uespere uel Nocturni celerius non dicantur. Quod maxime in precipuis solemnitatibus obseruetur. Et sciendum quia Dominicis et festis diebus Laudes siue Matutini, qui secundum Regulam post Nocturnos statim debent subsequi, licet ea hora tabula pulsauerit, non intermittentur; similiter nec Prima priuatis diebus post Laudes in hieme. Officium quoque defunctorum ubicunque sequi debuerit, quamuis pulset tabula, non intermittetur. Dicta itaque Litania si adhuc uixerit, dicantur septem Psalmi penitentiales: quod si nondum obierit, discedant, relinquentes ibi crucem et aquam benedictam.

Egressa anima incipiat cantor, Subuenite, ceteris  eumdem cantum subsequentibus, et deinde Kyrie eleison, Christe eleison, Kyrie eleison. Dehinc Oremus, Tibi, Domine, commendamus. Post illam Collectam deferatur mortuus ad lauandum: prouideat autem prior a quibus et quomodo abluatur et inuoluatur. Interim fratribus seorsum a defuncto ordinatis circa abbatem sicut in choro prout locus permiserit et quisque abbas in suo dictauerit monasterio, conuersis laicis seorsum existentibus, abbas ceteras que sequuntur subsequatur Collectas: scilicet, Deus pietatis, et diri uulneris, uiam tuam, Omnipotens sempiterne Deus, qui humane: Suscipe, Domine, animam serui tui, adiuncta ei illa, Partem beate resurrectionis, et post hanc responso a conuentu Amen, incipiatur mox Psalterium Beatus  uir.

Post lauationem corporis allato corpore abbas aspergens illud aqua benedicta et thurificans, dicat omnibus audientibus Pater noster. Dicto igitur ab abbate, Et ne nos inducas, et responso a ceteris, Sed libera nos a malo, dicat abbas, A porta inferi: deinde, Nihil proficiat inimicus in eo: et post Dominus uobiscum, Oremus, Deus cui soli competit: quam cum inceperit, procedant ad caput processionis ministri cum cruce, absconsa, thuribulo et aqua benedicta. Dicta itaque Collecta, et responso a conuentu Amen; imponat cantor Responsorium Libera me, Domine, de morte: et sic efferant corpus in ecclesiam sequentes crucem eo ordine quo stant in choro, ita ut laici monachi precedant clericos, post quos incedat  abbas cum stola et baculo, uel quicunque officium fecerit: postea Nouitii, deinde defunctus a quatuor uel pluribus quibus prior iusserit, sublatus, quos et conuersi subsequantur. Dum uero defunctus effertur ad ecclesiam, si cantatur hora canonica, uideat cantor quid canitur. Si dicitur Euangelium, uel Te Deum laudamus, uel aliquod Responsorium, subsistant parumper in claustro donec finitum sit, et tunc intrent cantantes. Si uero aliud chorus cantauerit, non differant intrare: et chorus intermisso quod cantabat, cantet cum eis donec post Collectam resumant quod fuerat intermissum. Qui uenientes ad ecclesiam deponant corpus in choro, nisi ita sit fetidum, ut in ecclesia poni non possit. Abbas autem  prouideat ubi corpus ponatur. Finito cantu et fratribus ordinatis ad caput defuncti cum cruce, et thuribulo, et aqua benedicta eo ordine quo in ecclesia uenerunt, et lumine super candelabrum posito ad caput defuncti, abbas stans post eos faciat commendationem. Interim fratres habeant uultus ad alterutrum, facta commendatione, deponant ibi aquam benedictam et crucem. Quo facto qui ab hora exierant eant in capitulum, et reincipiant horam et compleant. uigilias, Laudes et uesperas non incipiant a capite, sed ubi dimiserunt. Et quod omissum erat implentes usque ad id quod cantatur in Choro, redeant in conuentum, sine satisfactione tamen, quandocunque exierint.

Porro, si tabula pulsatur quando dicitur officium  pro defunctis, relictis paucis in choro quibus cantor innuerit, conuentus exiet ad defunctum, nisi forte officium precipuum fuerit, quod intermitti non licet: de quo faciendum est sicut diximus de horis canonicis. Si capitulum intermiserant, reuertantur illuc complentes quod remanserat, et ibi presens defunctus absoluatur: quod si abbas tunc defuerit in primo Capitulo cui adfuerit absoluat eum. Si refectorium intermiserant, reuertantur ad refectionem, etiam in Quadragesima, ita ut nec signum in ecclesia, campana in refectorio pulsetur, nec uersus repetatur, nec Lector benedictionem petat, sed incipiat ubi finierat: qui uero nondum inceperant comedere, manentes ad corpus, postea comedant. Porro omnimo dis abbas prouideat, ut corpus nunquam solum remaneat.  Statim autem finita commendatione residentes in choro eo ordine quo intrauerunt, et quo ad omnia interualla equaliter se debent habere, ibi incipiant psalterium ubi in infirmitorio dimiserant, si tamen inceptum fuit: quod si inceptum non fuit, incipiant a capite semper dicentes: Requiem eternam totum uersum, dum signum pulsatur ad horam. Quod si psalterium finierint antequam corpus sepeliatur, dicant plenarium officium defunctorum ab hora prandii usque ad noctem, Pla cebo et uerba: post secundum psalterium Placebo et Dominus regit: post tertium Placebo et Exspectans. Ex quo nox fuerit usque post Sextam se quentis diei, uerba mea, et Exsultabunt, Dominus regit me, et Exsultabunt, Exspectans, et Exsultabunt,  hebdomadario lectiones legente  legat eas cui cantor iniunxerit: quo percantato iterum incipiant psalterium: quod si et ipsum finierint, eodem modo secundum officium, id est Dominus regit me, persoluant: quod si adhuc defunctus supererit, iterum incipiant psalterium, quo finito eodem modo tertium officium compleant. Hec autem officia omnia cantando dicantur uoce mediocri, et Responsorium Libera me, Domine, non dicatur, nisi in tertio officio, et cum primo tantum uersu et una Collecta singulariter dicatur scilicet Inclina, Domine, et Psalteria cum Requiem eternam singulariter dicto terminentur. Et quidquid pro eo dicetur, quandiu insepultum fuerit, singulariter dicatur.

 Cum presens defunctus est in ecclesia, si conuentus officium defunctorum post Laudes et uesperas celebrat, similiter celebrent qui sunt in infirmitorio: et qui in Capitulo uigilias dixerint, dicant officium defunctorum quale est dicendum in choro. Qui uigilant circa defunctum, nisi prius finito psalterio dixerint officium defunctorum post uigilias et Laudes regulares, quas ibidem dixerint, idem officium non omittant. In consuetudinario uero officio quod agitur post uesperas siue post Nocturnos, dicatur prima Collecta pro eo: deinde consuete, nisi fuerit solemne officium defunctorum, in quo solemni officio post primam Collectam hec tantum debet sequi tam ad uesperas et ad Laudes, quam ad missam. Si uero  missa fuerit pro eo, in conuentu dicatur eius Collecta prima, id est Inclina, et Omnipotens sempiterne Deus qui uiuorum, quod si fuerit solemne Tricenarium, interponatur Deus uenie.



CAPUT XCuI. Item de defunctis postquam sunt in ecclesia.

Omni die quo ieiunamus tam estate quam hieme si ab initio None usque ad principium Laudum obierit aliquis, dicta missa post Primam sepeliatur. Si ab initio Laudum usque ad finem Prime transierit, post Tertiam tumuletur. Si inde usque ad Tertiam mortuus fuerit, post Sextam sepeliatur. Si ab initio Tertie usque ad Sextam, ita ut ante Sextam missam habere possit, ante Nonam sepeliatur. Si ante Sextam missam habere non potest, post Sextam  eam habeat, et inter Nonam et uesperas sepeliatur. Si inter Sextam et Nonam, dicatur missa ante Nonam, et Nona si necesse est, differatur, et post secundam refectionem sepeliatur. Tempore Quadragesime post Nonam poterit dici missa pro defuncto, et post primam refectionem sepelietur. Tempore autem quo non ieiunamus, si a prandio usque ad Laudes sequentis diei obierit, post Primam dicta missa sepulture mandetur. Si a Laudibus usque ad finem Prime, dicta missa post Tertiam tumuletur. Si inde usque ad Tertiam, ante Sextam sepeliatur. Si a Tertia usque ad Sextam, dicta missa post Nonam sepeliatur. Si uero a signo Sexte hore usque ad refectionem, hora et missa celerius dicantur, et post missam reficiant fratres;  post Nonam uero mortuus sepeliatur. Si duo mortui diuersis horis sepeliendi superuenerint, et missam simul habere potuerint, hora qua secundus sepeliendus est, simul sepeliantur, si conuenienter fieri potest.



CAPUT XCuII. De uigiliis circa defunctum.

Cum agende sunt uigilie circa defunctum, si spatium suppetit, cantor designet in tabula qui uigilaturi sunt. Quibus in duas partes diuisis, pars prima uigilet dimidium spatium quod est a Completorio usque ad Nocturnos, aliis interim dormientibus: et secundum quod opportunum uiderit agat sibi matutinas. Circa primi spatii finem eat cui a  priore iniunctum est: et inspecta hora in horologio secundum quod sacrista indicauerit, si tempus est, eat ad lecta singulorum qui uigilare debent et excitet eos. Quibus chorum ingressis primi recedant: et ipsi matutinas agant sibi, et sic uigilent usque ad Nocturnos. Et ueniente conuentu, designato cantori psalmo ubi dimiserant, ad lecta redeant dormituri.

Si uero ad conscribendum uigilaturos cantori spatium defuerit: manu designet in choro qui primi uigilare debent: secundos conscribat, et conscriptos alicui de primis ostendat qui eos excitet: et ab utrisque sic agatur ut dictum est. Si prope uigilias conuentus ad defunctum surrexerit: uigilet usque ad uigilias. Hora uero prandii qui ad corpus  remanserant, conuentu ueniente ad gratias, denuntient intrantibus psalmus ubi dimiserant, et exeuntes per retro chorum eant in refectorium cum seruitoribus reficiendi. Si autem in estate post prandium uigilandum est, qui ante Nonam uigilauerint post Nonam dormiant. Nullus dirigatur in uia ex quo frater mortuus fuerit usque post reconditum corpus, nisi grauis necessitas urgeat, quod et ipsum sine abbatis licentia non fiat. Qui officiis deputati sunt, assistant defuncto quantum ratio dictauerit. In conuentu, si fieri potest, missa pro eo solemniter dicatur cum Responsorio Si ambulem et Tractu Absolue, Domine.



CAPUT XCuIII. Quo ordine misse uel Collecte pro presenti dicantur.


Omnibus diebus quibus due misse in conuentu canuntur, si presens defunctus fuerit, prima dicatur pro eo solemniter cum duabus Collectis, scilicet Inclina, Domine, et Omnipotens sempiterne Deus que uiuorum: secunda uero cum Collectis, que ad primam missam dici debuerunt. In Quadragesima tamen et ieiuniis Quatuor Temporum: et Dominicis in quibus de aliqua uigilia mane dicenda est missa: et Dominicis diebus: et a Septuagesima usque ad Pascha, et in octauo die Pasche: et in Aduentu Domini cum solemnitas duodecim Lectionum, in qua laborare solemus, in Dominica euenerit: et cum uigilia Natiuitatis Domini die Dominica fuerit: et Dominica quando dicitur Dum medium silentium: et  tribus Dominicis diebus ante Quadagresimam: et Dominica ante Ascensionem cum solemnitas ferianda superuenerit: et Dominica quando aliqua historia incipitur: et sexta die a Natiuitate Domini: et illis tribus diebus in quibus laboramus in hebdomada Pasche et Pentocostes: et Dominicalibus officiis, que differri non possunt: in ieiuniis etiam precipuis, et precipuis defunctorum officiis: et Octauis sanctorum, et proprietatibus eorum, qui in Graduali designatum habent officium, preter Alexandri, Euentii et Theoduli, cum in Dominica ante Ascensionem euenerint: et in octaua sancti Laurentii cum in ea dies Dominica fuerit: In omnibus, inquam, his diebus missa de die et Collecta propria pro presenti defuncto dicatur, et nichilominus pro presenti defuncto  in conuentu dicatur. Tribus tamen diebus ante Pascha, nec priuatim nec in conuentu missa pro presenti defuncto celebretur. In Cena tamen Domini et Sabbato, si presens defunctus fuerit, Collecta pro eo ad missam dicatur. In die uero Natiuitatis Domini, Pasche et Pentecostes omnes misse in conuentu de festo fiant, et Collecta dicetur pro presenti defuncto: priuatim autem qui ex deuotione uoluerit cantare, licebit pro eo. Qui de festo cantauerint, Collectam dicant pro defuncto, tam post sepulturam quam ante.

Quia uero cauendum est omnimode, ne sine propria missa quisquam fratrum sepulture mandetur, si conuenienter fieri potest, presens defunctus missam  habeat in conuentu, etiamsi eadem die una uel due misse cantate fuerint aut cantande. Quod si necessitas temporis aut solemnitatis precipue non permiserit, saltem priuata missa pro eo dicatur, si hora non impedierit, et secundum distinctiones horarum, quas diximus, sepeliatur. Sciendum autem quod pro hac necessitate omnibus diebus ieiuniorum extra Quadragesimam usque ad Nonam, in Quadragesima usque ad uesperas, tempore quo non ieiunamus usque ad prandium poterit missa dici pro defuncto.

Si defuerit in conuentu qui hanc more solito cantare ualeat, frater de uia ueniens  hoc adimpleat. Si ille defuerit, aliquis de infirmitorio. Si et iste non aderit, frater quamuis illusionem  passus  hoc faciat. Si uero et iste defuerit, liceat abbati uel uni de fratribus sacerdotibus monasterii secundam missam cantare. Presente nichilominus defuncto uel ante sepulturam uel post, eadem die, exceptis supradictis tribus diebus, nullus nisi pro eo missam cantare presumat: nisi secundum dispositionem abbatis, quando fratres communicare debent, aut officiales audire conuenit missam in aliqua precipua festiuitate.



CAPUT XCIX. Quo ordine efferatur ad tumulum.

Dum efferendus fuerit ad tumulum, induatur abbas alba, stola, manipulo cum baculo: et pulsato signo sicut ad missam, qui psalmos cantant, finito  psalmo uertant se ad altare. Abbas uero et qui crucem, lumen, incensum, cum thuribulo et aquam benedictam ferunt: ordinentur ad caput defuncti hoc modo. Prius aqua, postea lumen: deinde crux, ultimus abbas. Thuriferarius uero iuxta abbatem: ut quoties abbas corpus thurificauerit ad finem uniuscuiusque Collecte, paratum tribuat ei thuribulum. Cantor uero uel cui ipse iniunxerit, teneat ei Collectaneum. Interim fratres uertant se ad alterutrum. Expleto itaque officio, eat thuriferarius in ordinem suum, scilicet inter lumen et aquam. Et tunc imposita Antiphona a cantore, exeant cantando Psalmos, scilicet In exitu Isrel; Confitemini 4. Quemadmodum; Memento, Domine, Dauid; Domine, probasti; Domine, clamaui; uoce mea 2. Et post  Psalmos dicatur uersus Requiem eternam, et Antiphona Chorus angelorum, et statim Clementissime Domine, cantando, et dum dicitur, Domine, miserere super peccatore, omnes petant ueniam. Incedant autem eo ordine quo stant in choro sacerdotibus preeuntibus: ita ut abbas eat primus scilicet post crucem, nouitii uero post monachos. Sed et quatuor fratres uel plures a priore prouisi, induti scapularia subtus cucullas sustollant corpus. Aliquis autem remaneat qui et ecclesiam et claustrum custodiat. Dum ad tumulum peruenerint, abbas et ministri ordinentur ad caput fosse. Qui uero corpus deferunt  ponentes illud a parte meridiana, exuant cucullas et sint parati ad corpus sepeliendum. Quo tumulato reinduti cucullas, reuertantur ad chorum in ordine suo. Fratres uero uertentes facies ad alterutrum seorsum ab abbate post eos cantantes ita ordinentur, ut priores sint a parte defuncti.

Interim abbas officium peragens, solis ministris sibi respondentibus, si tumulus nondum paratus est cum ad Temeritatis quidem uenerit, dicat de sequentibus Collectis, hac reseruata. Quo preparato antequam inchet ipsam Collectam, aspergat corpus, postea fossam. Deinde thurificato corpore, tradat thuribulum illi qui est in fossa, ut eam thurificet. Moxque deponatur corpus, et iterum aspergatur ab abbate, et ab illo qui in fossa est thurificetur. Quo  operto, abbas super eum terram semel proiiciat. Quo facto, retrahat se contra sepulcrum, incipiens Temeritatis quidem ordinatis ante eum cruce, lumine, thuribulo, aqua benedicta, et sic consummet cetera que restant. Quibus consummatis, incipientes septem Psalmos penitentiales, reuertantur ad ecclesiam uerso ordine, scilicet laicis monachis preeuntibus, et si fuerint nouitii, eant primi: et ingressi medium chorum, stent eo ordine quo uenerunt, donec sacerdotes a superiori parte prosternantur. Interim abbas exutus ueste sacerdotali prosternat se in presbyterio ante altare, et priores post eum. Quod si alius fecerit obsequium, exutus ueste sacerdotali prosternatur in primo ordine inter priores. Post psalmos dicto Requiem eternam et quod  in Collectaneo habetur, discedant.

Fratres qui extra chorum sunt pro infirmitate, et minuti ad exitum morientis et ad sepulturam, et ad septem Psalmos post sepulturam, si possint, ordine suo consistant. Sin autem, impossibilitatem suam abbati suggerant: ab his uero que in ecclesia pro eo aguntur, permittantur abesse. Qui in infirmitorio sunt, si potuerint, similiter ordine suo exeant ad tumulum. Reuersi uero in ecclesiam extra chorum, se prosternant sicut et nouitii. Conuersi autem in suo choro uel in retrochoro. Dehinc fiant plura breuia  , que dentur portario distribuenda peregrinis. Quidquid uero pro eo fit antequam terre tradatur, erit extra debitum quod ei debetur. Hoc est  autem debitum, ut Collecta pro eo dicatur in conuentu ad officium defunctorum, in uesperis et Laudibus usque ad tricesimum diem: scilicet Deus cui proprium est, et hec eadem in missa quotidiana diebus totidem repetatur. Quibus finitis, tricesima die commemorante cantore absoluatur in capitulo, et tunc coniungator in Collectam, scilicet Omnipo tens sempiterne Deus cui nunquam. Et ab unoquoque sacerdote tres Misse priuatim, et ab unoquoque clerico Psalterium, et qui ipsum ignorant, centies quinquagies Miserere mei, Deus. Qui etiam ipsum ignorant, toties Pater noster dicant. Si qui nostri ordinis  superuenerit et ibi obierit: tantum pro eo agatur, ac si illius domus professus fuisset, nichilominus tamen pro eo in propria domo agatur.

Tempore Cisterciensis capituli sequenti die post Exaltationem sancte crucis, post sermonem habitum in capitulo, cum deuotione stantibus omnibus, ab eo qui capitulum tenet, absoluantur defuncti nostri, ita dicente, Anime fratrum et familiarium nostrorum hoc anno defunctorum requiescant in pace, et respondentes omnes Amen, dicant De profundis: et post flectentes genua, etiam Dominicis diebus, dicant Pater noster, et qui presidet, dicat Et ne nos inducas in tentationem: A porta inferi: Dominus uobiscum: Oremus, Deus uenie largitor, etc., in fine post Dominus uobiscum, Requiescant in pace,  Amen. Eodem modo fiat absolutio decimo quinto Kalendis Octobris in unaquaque abbatia ordinis nostri commemorante cantore, et eodem die ad uesperas incipiatur solemne Tricenarium, nisi forte in crastino dies precipui ieiunii uel Dominica dies occurrerit. Quod cum contigerit, absolutio quidem non differetur, sed in die sancti Mauricii, nisi forte et ipsum dies Dominica sequi debuerit, ad uesperas incipietur solemne Tricenarium, et sequens dies que tunc prima erit Tricenarii, solemniter agetur. Post absolutionem defunctorum prosequatur qui capitulum tenet, et dicat quid amplius pro eis fieri debeat, et hoc est debitum. Tres prebende omni die in unaquaque nostri ordinis abbatia: ab unoquoque etiam sacerdote uiginti misse infra annum: a ceteris  decem psalteria: ab iis qui Psalterium nesciunt, mille quingentis uicibus Miserere mei, Deus, uel toties Pater noster.

In quibus omnibus, si priusquam persoluta fuerint, de parentibus seu de familiaribus nostris, uel etiam de fratribus nostri ordinis aliquis obierit, recipi poterit, nisi forte ea aliquis per negligentiam suam nondum persoluerit. Si quis tamen, quamuis adhuc debito teneatur capituli: uel etiam aliis temporibus, quandiu debet aliquam missam pro defunctis, de presenti solemnitate ex deuotione cantare uoluerit: non ei reputabitur pro negligentia. Et ex quo hec absolutio facta est, unusquisque quod fratribus suis debet, non exspectato reditu abbatum de capitulo, deuote, ut Dominus cuique dederit, soluere  satagat.

Et cum abbates de Cisterciensi capitulo uenerint, prima die qua in suo quisque fuerit capitulo, ad admonitionem cantoris iterum absoluantur cum flexione genuum, etiam Dominicis et festis diebus. Omnibus quoque Tricenarii diebus Collecta Tricenarii pro eis in conuentu  tam ad missas quam ad officia dicatur. Super hec omnia, missa una quotidie, excepto Natali Domini, Parasceue, Sabbato Pasche, et ipso die Pasche et Pentecostes tam pro eis quam pro aliis omnibus de ordine nostro, qui ab hoc seculo migrauerunt uel quotidie migrant, dicatur.

Forma Breuium pro Defuncto scribendorum.

 Prima Augusti obiit in monasterio N. Nonnus N. de N. sacerdos et sacrista eiusdem monasterii: pro cuius anima, uestras precamur orationes ex caritate, et orabimus pro uestris. Et sic de similibus, mutatis mutandis; die scilicet, loco, nomine, ordine et officio, prout continget.



CAPUT C. De parentibus nostris.

Patres, matres, fratres, sorores et consanguinei defuncti fratrum ordinis nostri, in Cisterciensi capitulo in conuentu abbatum extremo die nominatim absolui debent. Similiter fiet in omnibus abbatiis ordinis nostri decimo quinto Kalendas Octobris post solemnem absolutionem fratrum nostrorum, et prima die qua quisque abbas a Cistercio rediens, suum  ingreditur capitulum: in quibus tamen absolutionibus dicetur tantum Requiescant in pace. Participes quoque fiant omnium eorum, que in generali capitulo statuuntur facienda pro fratribus. Pro eis quoque semel in anno communiter duodecimo Kalendas Decembris per omnes abbatias nostras precipuum officium fiet solemniter. Quando uero monachus misericordiam querit pro patre, matre, fratre et sorore, quia pro aliis parentibus petere non licet, absoluitur defunctus, et unusquisque sacerdos in missa priuata Collectam pro eo dicet: reliqui fratres septem Psalmos penitentiales, uel totidem Miserere mei, Deus, aut Pater noster totidem.



CAPUT CI. Quomodo communicentur hospites infirmi

 Quando hospitalis uiderit hospitem debere communicari, dicat priori, qui prouideat qui sacerdos hoc faciat, et qui cum eo eant. Sacerdos uero ablutis manibus, indutus alba, stola et manipulo, sumat partem Dominici corporis de uasculo in quo reseruatur, quam tenens super calicem utraque manu offertorio cooperta, eat ad infirmum, fratribus preeuntibus hoc modo: primus cum aqua benedicta et igne in absconsa: secundus cum uino in ampulla. tertius uero cum cruce discooperta. Porro illi ante quos transeunt, prosternantur super genua: redeuntibus uero, inclinent tantum.

Cum autem peruenerint ad infirmum, inquirens fidem eius, communicet eum sacerdos, postea aspergat digitos suos uino in calice, quod ministret ei,  tenens sinistram manum sub mento illius, et iterum liniens calicem uino, det ei. De sibi autem ad hoc opus necessariis loqui poterit. Quod si uiderint eum nondum propinquare morti, dimittentes ibi crucem et aquam benedictam, redeant eo ordine quo uenerunt.



CAPUT CII. Quomodo hospes sepeliatur.

Cum hospes nuntiatus fuerit obiisse, prouideat prior qualiter anima commendetur, hospitalis qualiter apte preparetur. Prior uero quando uiderit competere, mittat sacerdotem cum collectaneo et stola et duos fratres cum cruce et aqua benedicta et lumine in absconsa, et thuribulo, et quod uoluerit ad  deferendum eum in ecclesiam, cantando uoce mediocri. Prior uero prouideat, ne corpus solum uel sine lumine remaneat. Si interim Officium pro defunctis uel missa cantatur, pro eo Collecta secundo loco dicatur. Ad aliam uero missam eo loco dicatur, quo solent dici Collecte pro defunctis. Quacunque nora sepulcrum paratum fuerit, potest sepeliri, etiam post refectionem. Tunc signo pulsato, ordinentur fratres circa defunctum. Quando uero conuentus est in labore, ad sepeliendum mortuum non tenetur occurrere; minor campana bis tantum pulsetur.

Sacerdos uero cui cantor iniunxerit, habens stolam super cucullam, et ceteri quos ipse prouiderit, cum cruce et aqua benedicta, et igne in absconsa, et thuribulo, ordinati more solito, compleant officium  plane, scilicet non cantando, nisi forte abbati uisum fuerit pro reuerentia persone debere cantari. Quo expleto, sicut mos est, efferatur ad tumulum. Quo tumulato, si cantor uiderit expedire, interrumpat psalmodiam et dicat Requiem eternam, deinde Chorus angelorum, postea Clementissime. Quo finito, sacerdos, expleta Collecta quam dicit, dicat alte Pater noster, deinde Et ne nos: Requiem eternam: A porta inferi: Ne tradas, Domine, bestiis animas: Domine, exaudi orationem: Dominus uobiscum: Collectam, Absolue, Domine, et post eam, Deus cuius miseratione. Qua dicta discedant.

Ab hoc obsequio possunt remanere infirmi et minuti, et qui diuersis officiis deputati sunt, cum necesse  fuerit. Et sciendum quod omnes presbyteri et omnes religiosi qui in hospitio moriuntur, deferuntur in chorum, et nullus alius, nisi abbati uisum fuerit, et eorum exsequie cantando fiunt: uenia tamen ad Clementissime, non petitur, nec septem Psalmi post sepulturam dicuntur; eo quod hec tantum pro monacho uel conuerso, aut nouitio nostri ordinis facienda sunt. Fugitiuis uero tam monachis quam conuersis, in infirmitorio pauperum decumbentibus, detur habitus cum in extremis agere uidebuntur, et deportentur in infirmitorium monachorum, si monachi fuerint: si conuersi in infirmitorium conuersorum  .



CAPUT CIII. De nouitiis.

Monachus quis fieri uolens, facta petitione, non  nisi post quatuor dies ducatur in capitulum: qui dum adductus fuerit, prosternat se ante Analogium  . Interrogatus ab Abbate, quid querat, respondeat, Misericordiam Dei et uestram. Cui ad iussum abbatis erecto, exponat abbas asperitatem ordinis, uoluntatem eius exquirens: quod si responderit se uelle cuncta seruare, dicat abbas post cetera: Qui cepit  in te, Deus ipse perficiat, et responso a conuentu Amen, inclinet, recedens ad hospitium. Eodem modo se agat quoties post lectam Regulam uenerit in capitulum. Tertio uero die ducatur in cellam nouitiorum. Et abhinc annus incipiatur probationis.

In ecclesia, in labore, ad collationem ordine suo, sicut monachi, conuentum teneat. Ante monachos de choro post horam exeat, post Completorium orationem extra chorum faciat. Iisdem horis quibus monachi, laboret, quiescat, legat, dormiat. Iisdem cibis uescatur, iisdem pannis induatur, excepto habitu monachali, pro quo cappam et mantellum uel pelles habeat: cum monachis non significet, nec coronam, nec ordines accipiat. Si contigerit ut aliquis coniugali nexu ligatus, monachis hoc ignorantibus suscipiatur,  dum cognitum fuerit, eiiciatur: quod si postea sigillum episcopi sui, uel certum testem adduxerit, quod uxor eius castitatem uouens eum absoluerit, recipi poterit, annum integrum in probatione denuo peracturus: quod si habitum monachi iam accepit, similiter recedat. Si in cella moritur, de eo sicut de monacho fiat. Si nouitius laicus monachalem habitum non ausus suscipere, conuersum se fieri petierit, potest recipi.

Qui uero monachus fieri uoluerit, completo anno probationis  , uocatus in Capitulo coram omnibus, quid de rebus suis, si quas habet, fieri debeat disponat. Postea benedicatur ei corona ab abbate in ecclesia si laicus fuerit assistente ei cantore et sacrista, compleatque benedictionem sicut in Collectaneo  habetur. Capillos uero comburat sacrista in piscinam ad hoc deputatam. Deinde tondeatur in monachum: quod si missa ea die postea celebranda est, statim post Euangelium accedens ad gradum presbyterii legat professionem, si legere scit  ; sin autem, magister suus pro eo legat: qua lecta ipse nouitius crucem faciat in ipsa, et tunc inclinans accedat ad altare, petens ueniam ad gradum ipsius. Deinde erectus ponat professionem super dextrum cornu altaris osculans illud; et iterum inclinans, reuertatur ad gradum.

Abbas uero interim stans in dextro cornu altaris, tollat inde chartulam: interim nouitius ter dicat, Suscipe me, Domine, totum uersum, petens ueniam,  manibus et genibus in terra positis, tam festis diebus quam ceteris, quoties finierit ipsum. Et conuentus eumdem uersum ter respondeat adiungens Gloria Patri, et Kyrie eleison, et Pater noster. Abbas autem dicat, Et ne nos, fratribusque respondentibus Sed libera nos a malo, incipiat cantor psalmum Miserere mei, Deus, decantandum alternatim ab utroque choro  cum Gloria, ad quam non est inclinandum, sicut nec ad illam que dicitur post Suscipe me, Domine. Nouitius uero ter petita uenia post Suscipe me, Domine, statim humiliet se ad pedes abbatis  , et abbatum, si plures fuerint, et ministrorum. Postea humiliet se ante priorem et percurrat chorum ipsius, humilians se ad pedes singulorum: et iterum rediens per medium chorum, percurrat dextrum sicut fecit et sinistrum. Porro absente priore, nisi abbas in sinistro choro fuerit, prius percurrat dextrum chorum quam sinistrum: et inde exiens in retrochorum, prosternat se ad pedes infirmorum, si adfuerint: quo facto, reuertens per medium chorum, prosternatur sub gradu.

 Circa finem uero psalmi, abbas cum baculo accedens ad gradum, dicat Saluum fac seruum tuum, etc., et sequantur quatuor Collecte, quibus expletis, erigatur nouitius. Deinde benedicta cuculla et aqua benedicta aspersa, exuens abbas propriis uestibus nouitium, dicat Exuat te Dominus, etc., et fratribus respondentibus Amen, induat eum cucullam, dicens Induat te Dominus, etc., fratribus respondentibus Amen, et sic statuatur in chorum. Post hec abbas reuertens ad altare, dicat Credo in unum Deum, uel Dominus uobiscum. Porro si ad missam benedicendus non fuerit, statim post Sextam benedicatur. Et sciendum quod quilibet abbas, etiam in presentia maioris abbatis proprium nouitium benedicet  .



PARS QUINTA. De hebdomadariorum, superiorum et officialium muniis.



CAPUT CIu. De Hebdomadario sacerdote et ministris eius.


Hebdomadarius sacerdos horas incipit et omnia capitula; ad Laudes, et ad uesperas Dominus uobiscum, Oremus et Collectas: et in commemorationibus, uersiculos, Oremus et Collectas. Ad nullius autem commemorationis Collectam dicit Dominus uobiscum, nec Per Christum Dominum nostrum, nisi post ultimam quando nichil subsequitur. Cum uero Prima uel Exsultabunt subsequitur, dicit quotidie Per Dominum, sed non Dominus uobiscum, nec Benedicamus Domino. Dat autem cocis et in uia euntibus et redeuntibus benedictiones, sicut in libro habentur: hec omnia dicit stando, nec inclinat nisi post capitula. Ad ceteras uero horas prostratus, uel residens super  misericordias, dicat Dominus uobiscum, Oremus et Benedicamus Domino; et ad officium defunctorum Psalmos, scilicet De profundis et Lauda, anima mea, Dominum incipiat: A porta inferi, etc., dicat. In Capitulo et in refectorio uersus et benedictiones dicat. Absente etiam abbate, priore, subpriore, per omnia subprioris officium in ecclesia suppleat, excepto quod nec fratres excitabit, nec de loco suo se mouebit. Quod si defuerit, sacerdos qui supra eum stat in choro, hec omnia pro eo compleat: si nullus supra eum fuerit, qui subtus iuxta eum steterit. Quod si in illo choro nullus sacerdos exstiterit, qui prior fuerit in altero choro hec eadem faciat. Qui ordo non tenebitur, si in uia directus aut in infirmitorio fuerit.

 In labore horas, si adfuerit, incipiat. Candela in Purificatione sancte Marie: cineres in Capite ieiunii: ramos in Palmis: ignem in sancto Sabbato benedicat, et missas solemnes cantet. In sua septimana missas generales, et in sequenti cum due misse fuerint matutinales cantet, et ad generales ad induendum  et exuendum et ad cetera ibi necessaria adiuuet. In tertia uero septimana, cum due misse fuerint, ad matutinalem similiter faciat. Cum diaconus solus sanguinem fratribus distribuerit, sicut longe superius diximus, loco subdiaconi eum adiuuet: minister, si subdiaconus fuerit, Epistolam; si diaconus, Epistolam et Euangelium in sua septimana ad generalem missam legat, et in sequenti ad matutinalem. In secunda et tertia hebdomada ad missas, sicut diximus de sacerdote, adiuuet.



CAPUT Cu. De hebdomadario inuitatorii.

Eo tempore quo priuatis diebus Inuitatorium canitur, debet hebdomadarius quotidie in sua hebdomada, uenite exsultemus Domino solus priuatis diebus  cantare, et in eadem atque in sequenti in duodecim Lectionibus cum socio. In sequenti si extra chorum fuerit, alii commendet officium suum. uersus per omnes horas et Responsoria in Laudibus et in uesperis in ecclesia cantet. In secundo Nocturno Alleluia: ad cantica, et ad horas diei Antiphonas et Alleluia: ad uesperas uero primam Antiphonam debet imponere: ad Laudes et ad uesperas Benedicamus Domino dicere: in capitulo legere. Ad officium uero defunctorum primam Antiphonam incipere: uersiculos, lectiones, Responsoriorum uersus dicere: ad Benedictus et ad Magnificat Antiphonas imponere.

Qui si defuerit, qui iuxta eum superius steterit, hec omnia pro ipso compleat, nisi in uia directus  aut in Infirmitorio fuerit: si superiorem non habet, inferior faciat. Quod si forte ille qui superior hebdomadario est, hebdomadarius misse fuerit, uel horas pro alio cantare debuerit: innuat alicui qui Responsoria et uersus loco hebdomadarii compleat. Similiter faciat qui inferior illo est, si hebdomadarius  misse fuerit, et ad eum aliquo casu officium inuitatorii uenerit.

Semper autem ille qui inferior hebdomadario inuitatorii est, Psalmos et cantica intonet, hebdomadario incipiente Antiphonam. In estate ad Nocturnos priuatis diebus post lectionem Responsorium cantet, Domine, labia; Deus misereatur nostri, Quicunque uult, Cum inuocarem, et omnes hymnos priuatis diebus, et in festis ad Sextam et Nonam incipiat. Notandum tamen quia, cum ultimus clericorum hebdomadarius Inuitatorii fuerit, qui supra iuxta eum est, hec omnia complere debet.



CAPUT CuI. De seruitore ecclesie.

Seruitor ecclesie in Nocturnis ad lectiones et Responsoria,  et in Laudibus ad Kyrie eleison, nisi clarus dies fuerit, ad Collectam candelas accendere debet. Similiter ad interualla in claustro et in capitulo, et lampadem ad Completorium quando necesse est accendere. Ad ipsum etiam pertinet lampades in ecclesia quoties expedierit reficere: lumen si deerit: carbones in patella: aquam ad manus abluendas ante missas: sal et aquam ad benedictionem Dominica die ante Tertiam: prunas in thuribulo ante Euangelium uel post, si Credo in unum Deum dicitur, in ecclesiam deferre. Salinum quoque in Refectorium unde sumpserat, post missam referre. Et pro his omnibus si intra claustrum non inuenerit, foras exire poterit.



CAPUT CuII. De hebdomadario lectore.


Mense lector Dominico die post maiorem missam prouoluens se ante gradum presbyterii incipiens a dextra parte, dicat ter Domine, labia mea totum uersum, et accepta benedictione inclinet. Qui significet cantori, quid et ubi legere debeat. Mistum, audito signo, sicut superius diximus, sumat: librum antequam Prior refectorium ingrediatur super analogium ponens, prouiso conuenienti principio, adueniente Priore apertum habeat. Dum uersus dicitur ibidem sedeat: quo finito, surgat, et uersus ad priorem supplex de eodem loco benedictionem petat: qua percepta, si homiliam lecturus est, incipiat In illo tempore: et intermisso et reliqua, subsequatur, homilia  lectionis eiusdem. Dum legit, aurem accommodet priori, ut, si quando eum emendauerit, intelligere possit. Si intelligit quid emendet, humiliter dicat: si non intelligit, uersum reincipiat; et hoc toties faciat, quoties priorem propter hoc grunnire cognouerit. Finita lectione, ferens librum non firmatum, sine mora descendat, et posito libro inclinet: quo resumpto, in tali loco discedat ubi a conuentu non uideatur. Quando Biblia leguntur in refectorio, nominetur capitulorum numerus ab eodem. Finitis gratiis in ecclesia pulset nolam, nisi aliquis abbas aut prior loci illius, aut subprior, absente priore, cum seruitoribus comesturus est. In sequenti hebdomada ad  collationem leget: si autem extra chorum, uel in infirmitorio, uel in uia directus fuerit, ut ad mensam legere non possit, cantor alii iniungat, qui, quandiu ille absens est legat et mistum sumat.



CAPUT CuIII. De hebdomadariis ad Mandatum hospitum.

Percussa tabula ad Mandatum post Completorium, fratres qui die Dominica ad hoc pronuntiati sunt in capitulo, induentes scapularia sequantur ordine suo hospitalem, et uenientes ad hospites deponant caputia. Qui prior est, prima die abluat pedes  , iunior tergat, sed non osculentur: secunda die fiat e conuerso, et sic percurrant ceteros dies alternatim: quo facto abluant manus et tergant. Deinde ordinati, ita ut  priores sint in medio, flexis poplitibus, et manibus in terra demissis ante hospites dicant, Suscepimus Deus misericordiam, et sic surgentes inclinent et discedant, retractis caputiis in capitibus.



CAPUT CIX. De hebdomadariis coquine.

Dominico die post matutinos egressi de coqu na, prouoluant se ante gradum presbyterii incipientes a parte dextra: deinde incuruiter dicant Benedictus es, Domine: et accepta benedictione erigentes se, iterum inclinent, et sic reuertantur in chorum. Quos subsequantur ingredientes eo modo se prouoluentes, et incurui ter suum uersum dicentes. Qui benedictione accepta, et sicut anteriores, inclinantes exeant,  nisi commemoratio dicenda fuerit. Et ubi abbati uisum fuerit, in illo interuallo induti diurnalibus et scapularibus suis, si spatium habuerint, hauriant aquam ad manus lauandas,ubi necesse fuerit: et ingredientes coquinam agant si quid tunc agendum est. Cum due misse canende sunt, si ambo clerici uel laici fuerint, qui ipso die seruiturus est, audiat primam, alter uero secundam, et communicet si uoluerit: si clericus et laicus, laicus primam, clericus secundam. Quod si quis horum missam aut Euangelium aut Epistolam habet dicere, ipsam ad quam pertinet suum officium audiat, et alter alteram: in precipuis ieiuniis ambo missam audiant.

 Quod si in precipuis ieiuniis feriandus dies euenerit, ad maiorem missam eat in coquinam qui eadem die est seruiturus. Prima die illorum prior mistum sumens seruiat: secunda, iunior: et sic ceteris diebus uicissim seruiant. Tempore lectionis ambo simul in coquina operentur, nisi ille cuius dies est, scilicet qui primum seruiturus est, alteri signum, ut legat, fecerit. In Quadragesima ante Tertiam non uadunt in coquinam, excepta Dominica. Ad ipsos pertinet in refectorio ad bibendum, ad utramque refectionem, et ad utrosque biberes, et in lauatorio ad abluendum manus, aquam preparare. Et cum acre gelu imminet, aquam calidam cum  scutellis in claustro, iuxta lauatorium ubi necesse fuerit ministrare: aquam ad rasuram fratrum preparare.

Qui ad refectionem seruit nouitiis, priusquam monachis pulmenta deferat sonitu eos aduocans, fratribus qui propter negligentiam uersus extra refectorium comedunt necessaria preparet: et que supererunt, postquam comederint, iterum colligat. Si quid sibi deerit, a cellerario per signum requirat. Alter uero post refectionem indutus scapulari in coquinam ueniens, scutellas nouitiorum, si in claustro cum reliquiis eorum inuenerit, cum scutellis seruitorum mundet et custodiat: quod tamen in estate non faciat usque post Nonam.

 Ubi autem quatuor hebdomadarii coquine fuerint, duo una die, et duo alia uicissim seruiant. Die uero qua in coquina non laborant, cum conuentu eant in laborem, ubi abbati uisum fuerit. Sabbato uero tersoria manuum ac pedum prius aqua calida, post, frigida lauent. Lauatorium quoque et receptaculum aque quod est in coquina debent abluere, necessaria scopare, et quod ibi opus est ponere. Coquinam scopare, et quisquilias in locum designatum deferre. Aquam ad Mandatum, cum opus fuerit, calefacere. Ligna incisa ad ignem in crastino accendendum preparare. Statim post uesperas, si dies ieiunii fuerit: aut post refectionem seruitorum, si Quadragesima: uel post cenam eorumdem, si dies fuerit prandii: uasa et cetera que in coquina receperunt,  cellerario reddant, et cellerarius intranti. Quod si aliqua de his que reddenda sunt desunt, in capitulo satisfaciant, et que defuerint notificent.

Quibus redditis, preparent que ad Mandatum necessaria sunt. Mox autem ut signum pulsauerit, induti scapularibus deponant cucullas in capitulo, et sic ueniant in claustrum. Incipiente ergo abbate Antiphonam, scilicet Postquam, uel cantore, absente abbate, prior intrantium in coquinam abluat pedes abbatis, et iunior tergat, hoc modo percurrentes ceteros in sinistra parte; iunior uero exeuntium pedes lauet, et prior tergat, similiter percurrentes ceteros in dextra parte. Et ne hic ordo perturbetur, si duo abbates fuerint, minor abbas in dextra parte  sedeat. Qui citius percurrerint, in alteram partem transeuntes, alios adiuuent. Qui quoties ante eum qui collationem tenet, transeunt; reuerenter inclinent. Qui pedes lauat, et cui lauantur, post ablutionem inuicem sibi inclinent. Similiter qui tergit, et cui terguntur. Porro nemo se discalciet, donec abbas se discalciet. Discalciati uero obseruent quantum possunt, ne pedes nudi appareant: sibi sub cuculla recondantur. Nec sedentibus manice defluant, sed apte eas ante se componant. Ante lectionem, omnes sint recalciati.

Expleto itaque Mandato et ablutis manibus et uasis, reponant uasa et tersoria ubi poni solent; et sic  in capitulo cucullas resumentes, et scapularia in claustro super sedes deponentes: tali ordine uenien ante abbatem, ut qui ultra abbatem ultimus sessurus est, sit primus in eundo: et sic succedant ceteri in ordine quo sessuri sunt: ita ut qui ultimus sessurus est in ea parte qua uenerunt, incedat et tunc insimul ante abbatem inclinantes ueniant ad sedes suas non inclinantes, sed, postquam resederint, caput humilient. Quod si alter eorum aliqua necessitate coactus, officium suum complere non poterit, quandiu necessitas durat, aliquis alius pro eo seruiat, et mistum sumat. Ipse tamen, etiamsi extra chorum fuerit, Dominica benedictionem accipiat: quod si infirmitorium introierit, ille accipiat qui pro eo compleuit.



CAPUT CX. De cocis abbatis


Coci abbatis coquinam per septimanas uicissim faciant. Si quando uero solus implere nequiuerit, socium suum in auxilium uocare poterit: sed ad refectionem ambo non seruiant, silentium more solito teneant. In coquinam nullum intromittant, cuius clauem custodiant. Necnon et laicus hospitalis alteram habeat, qui ipsos in omnibus debet adiuuare, et utensilia illius coquine sicut et monachi custodire. Coquinam monachorum et refectorium pro officio suo licet eis intrare. Missas, sicut superius de cocis ordinauimus, audiant. Qui septimanarius est,  mane post Primam, scapulari et diurnalibus indutus, tantum leguminis  accipiat ut abbati et superuenientibus sufficere possit.

Ante horam refectionis mensam abbatis preparet; si hospites defuerint, duos quos abbas secum comedere uoluerit monachos, per signum aduocet, eorumque scyphos et iustitias deferat: quod si forte pro aliqua causa redire contigerit, non eis imputabitur quod uersum perdiderint. Qui monachi mox ut uersum post refectionem compleuerint, inclinantes et licentiam non exspectantes discedant, nisi abbas eos retinuerit. Quod si refectio abbatis ultra fratrum refectionem producta fuerit, cognito quod conuentus ad ecclesiam ierit, accepta ab abbate licentia  reuertantur in claustrum.

Porro socius eius mox ut a conuentu ordinate diuertere potuerit, ad ostium refectorii ueniens socio suo se presentet, et nutu eius remaneat ad seruiendum abbati, si necesse fuerit; exiens postquam perfecerit mappulas et uasa recolligat, scyphos et iustitias monachorum, si adfuerint, in refectorium referat, et cetera que socius eius faceret, omnia compleat. Ante collationem uero uel refectionem potum abbati hebdomadarius in refectorio preparet, aut si iusserit abbas, in hospitio. Sabbato eadem hora qua generales coci, clauem et utensilia coquine intranti socio reddat. Et sciendum quod ad lectionem  mense tam absente quam presente abbate scribantur.



CAPUT CXI. De abbate.

Abbas debet primum et proprium locum in choro dextro habere: orationes terminare: primam Antiphonam ad Nocturnos imponere: benedictiones legentibus dare: duodecimum Responsorium cantare: Te Deum laudamus incipere: Euangelium legere: per totam septimanam Natiuitatis Domini, Pasche et Pentecostes, et in duodecim Lectionibus ad Benedictus et ad Magnificat Antiphonam imponere: ad processiones in Purificatione sancte Marie, Hodie beata uirgo: in Palmis, Ingrediente Domino: et in  Ascensione Domini, O Rex glorie incipere: Pater noster ad Matutinas et ad uesperas cunctis audientibus dicere: de missis sicut alii hebdomadam facere, et etiam in uigilia Natiuitatis Domini, et ipso die: in Epiphania: Dominica in Palmis: tribus diebus ante Pascha, et in ipsa die: in Ascensione: in uigilia Pentecostes, et in ipso die: in omnibus solemnitatibus sancte Marie, et in uigilia Assumptionis eius: in die sancti Benedicti: in Natiuitate sancti Ioannis Baptiste: et apostolorum Petri et Pauli: et beati Bernardi: in Dedicatione ecclesie: in festiuitate Omnium Sanctorum: et in omnibus precipuis officiis defunctorum, et pro presenti defuncto, missas solemnes debet cantare, etiamsi nocturno somnio illusus fuerit.

 In Purificatione sancte Marie candelas: in Capite Ieiunii cineres: Dominica in Palmis ramos: in Sabbato Pasche ignem: coronas nouitiorum, et ipsos nouitios benedicere: Capitulum et Collationem tenere. Prioris et subprioris et cantoris officia: et penitentias leuis et grauioris culpe debet in capitulo fratribus iniungere, et ab eis absoluere: similiter et quem uoluerit promouere et degradare. Cetera potest intus et foris iniungere et absoluere: confessiones recipere: aquam benedictam post Completorium de ecclesia exeuntibus dare: in dormitorio iacere: in hospitio comedere  . Si ieiunium propter hospitem fregerit, nichilominus hora solita, scilicet post Nonam comedat. Cum hospites defuerint, duos ad minus monachos ad mensam debet habere,  silentium ad mensam teneat in quantum rationabiliter poterit. Cum post Completorium deforis uenerit in Refectorio comedat, nisi hospites adsint. Similiter et post Tertiam cum minutus fuerit: in ipso etiam potest bibere quoties uoluerit.

Et sciendum quia, cum abbas alicui aliquid negauerit, ab alio id petere uel recipere non presumat. Si quis uero a cellerario aliquid petierit quod ei dare noluerit, si illud idem postea a priore postulauerit, uideat ne illi celauerit cellerarium id sibi negasse. Similiter qui Abbatem super aliqua re conuenerit,  quam ei prior dare noluerit: nullatenus omittat quin in ipsa petitione abbati dicat priorem id sibi denegasse. Qui aliter presumpserit. doli reum se esse nouerit.

Et notandum quia, quando monachi osculantur abbatem, coram eo genua flectent, et post osculum profunde inclinent. Huiusmodi pacis osculum intra abbatias nostri ordinis uenienti de uia non porrigimus, nisi prius orauerit. Qui cum in infirmitorio fuerit, non cantet missas nec priuatim nec in conuentu, nisi forte pro deuotione, cum presens defunctus fuerit: et hoc qui poterit et uoluerit. Qui uero assidue in infirmitorio fuerit, per capitulum Cisterciense cantare poterit, tam priuatim quam in conuentu. Et sciendum quod abbas in leui culpa constitutus,  totum officium suum implere poterit tantum ne impediatur satisfactio eius.



CAPUT CXII. De priore.

Prior in ecclesia in primo loco sinistri chori debet stare: in capitulo uero et ad collationem iuxta abbatem in dextra parte sedere: hebdomadam inuitatorii facere, nec tamen in capitulo legere: duodecimam lectionem legere: tabulam ad laborem pulsare, et fratres illuc, si abbas non ierit, ducere, nec quando non ierit, nisi subpriori, si subprior ad laborem ierit, committere: ad conuocandos in capitulo fratres, cum necessitas exegerit, tabulam percutere, et signum ad lauandum pulsare: nolam refectorii  in conuentu et ad seruitores cum adfuerit, pulsare. Si uero contigerit ut deforis ueniens nolam pulsari uel uersum dici inuenerit, ingrediatur, subpriore nola sufficienter pulsata in locum suum reuertente. Quod si subprior iam resederit, ingrediatur ut ceteri monachi, et retrahente paululum se subpriore, ad nolam sedeat, et suum officium deinceps exequatur: quod etiam ad capitulum et ad collationem faciat. Septimanam de coquina faciat, si maior utilitas non impedit, et suo die seruiat. Si in infirmitorio iacuerit, restrictius se agat, nec loquatur cum pluribus simul quam cum duobus, et hoc in loco determinato, nisi forte absente abbate necesse fuerit aliquando pro aliquo consilio pluribus loqui,  aut pro tenendo capitulo infirmis. Nam et ad tenendum commune capitulum, conuentus poterit ire, si magna necessitas emerserit, absente abbate. Confessiones in capitulo etiam, si abbati uisum fuerit, recipiat.

De cetero presente et absente abbate intus et foris de omnibus et in omnibus pro uoluntate abbatis se agat, excepto quod locum eius in ecclesia non occupabit: nec missas solemnes pro eo cantabit: nec candelas, cineres, ramos, ignem, coronam et nouitium benedicet: nec ad Euangelium benedictionem dabit. Infirmum non unget: mortuum non sepehet:  nullum promouebit uel degradabit, nec ordinare faciet: nullum in graui culpa mittet aut inde absoluet: monachum de monasterio non eiiciet, nec nouitium recipiet, nisi iusserit abbas: nec confessionem de criminalibus, nisi in extremis positi, recipiet. Non ei committetur cura operum uel gregum aut grangiarum, sufficit enim ei officium suum. Quod si sacerdos non fuerit sed tantum diaconus, liceat ei benedictionem dare lectori in capitulo, in refectorio, ad Collationem; quod in ecclesia facere non debet. Licet etiam ei in ecclesia Pater noster dicere, Te Deum laudamus incipere, et lectionem de Euangelio dicere.



CAPUT CXIII. De subpriore.


Ad subpriorem pertinet fratres in choro excitare, presente etiam priore, et cetera que ad cantorem et sacristam pertinent, cum necesse fuerit, emendare. In claustro tempore lectionis, et in capitulo ad interualla, ut fratres se ordinate habeant, sollicite procurare. Confessiones, si ei iussum fuerit, tempore lectionis recipere, monachorum scilicet in capitulo, nouitiorum uero et laicorum fratrum et infirmorum de infirmitorio, ubi ei constitutum fuerit. Quando prior ad refectionem seruierit, ad nolam sedere: ad gratias solus posterior ire: in choro superior stare, et absente abbate etiam ad mandatum sedere. Sed post mandatum inclinante ante eum cum sociis suis priore, paulisper cedat.

 Egresso priore de monasterio, subprior nec loquatur, nec quidquam faciat de officio eius, nisi ad mandatum ipsius, donec aliquid eorum que nominatim pertinent ad officium prioris occurrat: ut est tenere capitulum, si defuerit abbas: pulsare tabulam ad laborem: pulsare signum ad refectionem, uel nolam ad biberes. In absentia uero eius nichil det uel disponat, nisi in quo prior conuenienter expectari non potest, uel casu aliquid acciderit quod differri non debeat, nec possit. Quod si forte prior in Infirmitorio fuerit, pro arbitrio abbatis uel consilio prioris, si abbas defuerit, intus et foris se agat.

In ecclesia locum suum mutare, duodecimam lectionem legere, ad eius non pertinet officium. Similiter  nec in capitulo, nec ad Collationem locum mutabit, si abbas presens fuerit. Si quando prior de uia regressus cum seruitoribus comederit, interim intus et foris loqui poterit. Si in infirmitorio fuerit, nichil plus ceteris presumat. Si prior extra monasterium uel in infirmitorio fuerit, subprior ad uigilias et in capitulo uicem prioris agat, et cum seruitoribus comedens, uel cum minutis in hieme mistum sumens ad nolam sedeat.



CAPUT CXIu. De magistro nouitiorum.

Magister nouitiorum debet nouitios suos ordinem suum docere: in ecclesia excitare, et ubicunque se negligenter habuerint uerbo uel signo, quantum potuerit,  emendare. In labore tamen nisi tunc prior conuentus fuerit, non loquatur cum eis, nisi prius accepta licentia, nec in cella ipsorum cantet aut legat. Necessaria eis, quantum potuerit, debet procurare. In capitulum ad audiendum sermones adducere. De apertis negligentiis, cum ante eum ueniam petierint, penitentiam dare. Diem primum ingressionis in cella scriptum habere: et quando eis legenda sit Regula abbati pronuntiare, quam quisquis legerit, tempore lectionis et laboris seorsum ab aliis legat. Et cum lecta fuerit, abbati in capitulo debet dicere, et ad iussum eius uocare. Et anno euoluto ad benedictionem adducere, etiam ipsa die qua intrauit, si tamen ante capitulum Regulam audierit. Quod si in audienda Regula capitulum preuenire non potuerit,  in crastino uel deinceps ex quo Regulam audierit, benedicatur. Pro ipsis nouitiis qui legere nesciunt professiones in ecclesia legere, ad crucem apponendam, incaustum preparatum habere, sicut et peregrinis monachis: ad pedes monachorum, si necesse fuerit, eum ducere et reducere: aquam benedictam et cucullam preparare: et ad eum ibi exuendum et induendum adiuuare. Post hec scyphum eius et iustitiam in refectorium deferre, et lectum ei quem prior iusserit ostendere, et ipsa die ibi cum eo de necessariis significare. Deinde per duos menses in auditorio iuxta capitulum, sicut et cum peregrinis monachis, cum eo loqui.



CAPUT CXu. De sacrista et solatio eius.


Sacrista debet horologium temperare, et ipsum in hieme ante Laudes priuatis diebus  facere sonare, et ante uigilias ad se excitandum quotidie. Qui postquam surrexerit, lumen dormitorii et ecclesie clarescere faciat, et in claustro si necesse fuerit ponat: ostia ecclesie reseret; ad ipsum enim pertinet omnia ipsius ecclesie ostia quoties necesse fuerit, firmare, claudere et aperire: Capitulum, mistum, biberes, Collationem et omnes horas sonare, nec nisi ad sonitum prioris dimittere, preter mistum et biberes et excepto ad uigilias, et ad Primam omni tempore, et ad Tertiam in hieme quando ieiunamus et laboramus. Capitulum tamen et Collationem non  intermittere sonare, nisi post datam benedictionem. Que si citius uel tardius quam debent, sonuerit, uel ad Collationem lumen fuerit: in sequenti capitulo satisfaciat. Quod si in uigiliis duodecim lectionum tantum tardauerit, ut citius cantare et lectiones abbreuiare necesse sit, ante gradum presbyterii satisfaciat stans incuruus a Kyrie eleison, usque post Deo gratias. Ipse etiam debet duodecimam lectionem, si ultra quam in Breuiario terminata est, prolongata fuerit, signo uel horologio terminare.

Quando uigilie uel hore citius canende fuerint, cantori significare: candelas et cereos facere, et in diuersis locis ecclesie sufficienter ponere. Ad mensas, ad collationem, cum negligentia euenerit, portare. Cellerario et infirmario, et quibus opus fuerit distribuere,  necnon et candelas de sepo habere et distribuere. Stolam et baculum abbati quoties necesse fuerit, preparare. Candelas, cineres, ramos, ignem ad benedicendum super gradum presbyterii conuenienter aptare. Candelas et ramos post benedictionem cum solatio suo, et cum quibus iussum fuerit, omnibus distribuere. Ramos post processionem tollere: candelas post offerendam de manu abbatis suscipere.

Ad inungendum infirmum oleum sacratum, ad tergendum stupas uel pannum lineum portare, et post tersionem in piscina comburere. Ad benedictionem corone abbati adesse, et capillos in aliquo loco secreto ecclesie comburere. Textum, Missale, uasa, uestimenta, linteamina, et cetera utensilia in ecclesia  et ad altare necessaria seruare, parare, et quoties expedit, mutare. Corporalia, offertoria, tersoria, quibus digiti sacerdotis post communionem terguntur, et pallam altaris super quam extenditur corporale, in uase ad hoc deputato separatim lauans, singulas lauaturas in piscinam proiiciat. Pallam quidem cum ceteris linteis lauandam cellerario reddat, cetera uero in olla ad hoc deputata, aqua cinericia calefacta, ipsemet abluat. Quibus lotis et diligenter exsiccatis, indutus alba cum petra, que uulgo lisca uocatur, corporalia poliat: que complicans, latitudinem in tres partes diuidat, et sinistram partem medie superducens dextram superponat, cetera plicata recondat.

 Similiter alba indutus, hostias faciat in loco mundis linteis cooperto, etiam extra terminos, si necesse fuerit, in silentio tamen. Cui duo fratres scapularibus induti ita subministrent, ne aliud quam ipsas hostias manibus tractare cogatur. Quorum unus ignem sollicite faciat: alter uero instrumentum ferreum ad coquendas hostias teneat, et cum eas faciunt, non loquantur. Que cum peracte fuerint, sacrista conuenientes ab inconuenientibus studiose secernens, in repositorio mundissimo conseruet. Que si forte aliquando humectate fuerint, in claustro conuenienter exsiccentur

Semel in hebdomada calices, si sacerdos fuerit uel diaconus, digitis suis intus et foris cum solatio suo, prius tamen manibus ablutis, honeste lauare studeat,  et lauaturas in piscinam proiiciat. Postea digitos suos super piscinam abluens, ipsos et calices ad tersorium quod inter duo lintea desuper pendet, tergat, et hoc tempore lectionis. Quod si sacerdos uel diaconus non fuerit, priorem moneat, ut hec alii facere iubeat. Similiter semel in hebdomada ampullas et iustitias ministerii sui debet abluere. Pauimentum presbyterii, quoties expedit, scopare: ecclesie negligentias exstinguere.



CAPUT CXuI. De cantore et solatio eius.

Cantor debet stare in dextro choro, et succentor in sinistro. Et unusquisque in choro suo fratres ad uigilandum et cantandum excitare. Negligentias de  Antiphonis, Psalmis, Responsoriis paruis, hymnis, atque uersiculis imponendis, unusquisque in choro suo et in altero, si alter non emendauerit, corrigere: ut fratres ordinate stent uel sedeant, prouidere: ad missas Kyrie eleison et festis diebus, excepto ad Sextam et Nonam incipere. Porro cantor pro qualibet negligentia, succentor uero pro intolerabili, in alterum chorum possunt transire, et etiam de suo in altero negligentias, si necesse fuerit, emendare. Cetera ad cantorem pertinentia, cantore presente et exoccupato facere succentor non presumat. Qui si defuerit uel occupatus fuerit, cuncta pro illo compleat.

Cantoris enim est libros in ecclesiam ferre et referre: infirmis et quibus necesse fuerit preparare:  operi Dei in oratorio ante omnes prouidere: ad nutum sacriste citius cantare et lectiones abbreuiare: quod utrumque tamen cum opportunum fuerit, sine signo sacriste facere poterit. Alleluia et Antiphonas post Psalmos: ad commemorationes et repetitiones inuitatorii et Responsoriorum: et Responsoria mortuorum, et repetitiones eorum: et post Psalmos Antiphonas, incipere. Libros in ecclesia, prout oportuerit, distribuere: legenti duodecimam lectionem, quod dici conueniat ad legendum, preparare: Antiphonam ad Benedictus et ad Magnificat imponere et abbati quam incepturus est, cantando pronuntiare. et nunc canticum incipere. Ad Missas Introitum, Responsoria, Alleluia, Tractus, Offertorium, Sanctus,  ter Agnus Dei, et Communionem incipere. Ad Gloria in excelsis Deo, et ad Credo in unum Deum post sacerdotem: Et in terra pax hominibus et Patrem omnipotentem subiungat. Omnes qui in ecclesia falluntur, exceptis illis qui lectione super analogium ad nocturnos legunt, per omnia emendare. Extra uero nusquam presumat, nisi in capitulo lunam et breue pronuntiantes, nisi iussus. Lectiones ad missas in ieiuniis: Gloria, laus et honor et Popule meus, et Agios: et quando bini et bini cantant, litanias illos qui dicturi sunt, in tabula scribere. Cum uero una tantum ad missam legenda est lectio, signo premonere.

Ad cetera uero officia, id est ad missam de sancta Maria: ad missam pro defunctis: ad missam in  conuentu: ad Euangelium: ad Epistolam: ad Inuitatorium: ad seruitium ecclesie: ad lectionem mense: ad faciendam coquinam: ad faciendum mandatum hosptium, fratres in tabula designabit. Qui super quatuor dies fecerint officia sua, pro Hebdomada reputabitur: si minus, iterum faciant Hebdomadam. In Cena quoque Domini ad mandatum monachorum: ad lectiones legendas in Ecclesia et Responsoria canenda: ad missas in die Natalis Domini: in uigilia Pasche et Pentecostes: et ad illa que ad ipsas missas dicuntur, in tabula scribere debet. Quod si quid horum, postquam in capitulo recitatum breue fuerit, mutare opus sit: et illi quem delet, et illi quem scribit debet indicare. Horum negligentias  uel per se uel per  alium debet extinguere  . Officia uero illorum qui in uia directi uel in infirmitorio fuerint, ex toto prouidere, preter coquinam. Qui antequam in uiam dirigantur uel in infirmitorium ingrediantur, si quid habent officii, priori debent suggerere, et ille cantori.

Lectiones in claustro terminare: legentibus monstrare, et per se aut per alium auscultare. Professiones de manu abbatis recipere et seruare. De chartis et libris faciendis et custodiendis prouideat abbas, cui hanc curam iniungat. Pro libris dandis et accipiendis usque ad ostia scriptorum ire, sed non introire. Similiter pro communibus libris, scilicet Antiphonariis, Hymnariis, Gradualibus, Lectionario, Collectaneo, Kalendario, et illis qui in refectorio et ad collationem leguntur, potest usque ad ostium nouitiorum  et infirmorum et scriptorum ire, et illic signo querere, sed non ultra procedere, nisi ei ab abbate iussum fuerit. Post Collationem armarium debet firmare, et tempore laboris, dormitionis et refectionis, et dum uespere cantantur obseratum tenere. Ad aquam benedictam: ad mandatum: in Capite Ieiunii: ad omnes processiones: omnes uersus et Antiphonas incipere, excepto quod si abbas adfuerit. Postquam surrexit incipiat ipse abbas, et etiam Hodie beata uirgo, et Responsorium Ingrediente, et Antiphonam O Rex glorie, que tria ipse cantor ei pronuntiet.

In prima Dominica Quadragesime, dum missa matutinalis canitur, libros in capitulo ponere, et ad nutum Abbatis Fratribus cum solatio suo postea  distribuere. In uigilia Pasche annos Domini, epactas concurrentes, indictiones in chartula scripta, et quinque grana incensi cereo affigere. Ad communicandum uel inungendum infirmum, quis aquam, quis ignem, quis crucem ferre debet, prouidere. Si abbas defuerit, infirmum inungat, mortuum sepeliat, aut cui iniunxerit. Ad officium defunctorum Kyrie eleison quoties ibi dicitur debet incipere. Cum abbas hebdomadam de missis fecerit, in refectorio uersus et benedictiones pro eo dicere. Ad benedictiones et infirmorum inunctionem Collectaneum ei preparare, et ante eum apertum tenere. Kyrie eleison quoties ibi dicitur incipere. Tricesimum diem defunctorum a sequenti die post sepulturam eorum computare, et  in capitulo dicere, Breuia pro ipsis mittenda scribere, et in capitulo etiam Breuia legere. Et sciendum quod, si ante finem Completorii defunctus abierit, in Breuibus pro eo mittendis presens designanda est dies. Si uero a fine Completorii transierit, in Breuibus sequens dies designabitur. Si quando abbas, monacho uel conuerso moriente, monasterio defuerit: in primo capitulo quo adfuerit eum commonere faciat, ut defunctum absoluat.



CAPUT CXuII. De infirmario.


Seruitor infirmorum solet matutinalem missam audire, et ad eam communicare. Et quando infirmus uadit in infirmitorium, debet afferre scyphum, iustitiam  , stramenta lecti eius in infirmitorium. Exinde loqui cum eo de necessariis eius potest in loco determinato, sicut supra dictum est. Ad matutinas candelam accendere, libros ad hoc necessarios ferre, et in ecclesiam debet referre. Diebus Dominicis dicta Tertia in infirmitorio, debet illuc aquam benedictam afferre. Qui expeditius ibi horas cantare et lectiones legere possit, debet prouidere et illi iniungere. Libros qui in infirmitorio fuerint ante Completorium in armarium referre.

 Orationes que in capitulo pro uiuis et mortuis generaliter cunctis iniuncte fuerint, uel si quid statutum uel mutatum in communi fuerit, uel in ipsos clamatum fuerit, hec prima hora ad quam post capitulum cantatum conuenerint percantata, eis recitare: illis tamen silentium tenentibus. Cetera uero que ibi dicta uel acta fuerint, omnino tacere. Legere ibi non debet, nec laborare, nisi apparatu uel graui infirmitate eorum detentus fuerit. Necessaria a cellerario signo requirere, uel etiam uerbo, ubi et quandiu abbati uisum fuerit.

Si plures fuerint comedentes et omnia parata ante se habentes ministrare sibi mutuo potuerint, pergat ad horam uel ad refectionem: quod si unus tantum, si ipse infirmus uoluerit, cum eo remaneat,  non solum quando reficitur, sed etiam ad Collationem et Completorium, si prope noctem peracta fuerint: et ad uigilias, nisi prior ipso annuente, alium miserit. Post Gloria primi psalmi ad horas, nisi pro omnino infirmis, silentium teneat. Coquinam et refectorium pro seruitio eorum ingredi potest. Sabbato pedes illorum qui uoluerint lauet et indumenta excutiat. Cum in chorum redierint, que detulerat in refectorium et in domitorium referat.

Cum uero morti penitus propinquauerit, ad terram super sogum ponat, et mox tabulam crebris ictibus ante ostium in claustro feriat. Aquam ad lauandum corpus calefaciat, feretrum preparet, de fossa reportet  et custodiat. Ad ipsum etiam pertinet, nisi alii iniunctum fuerit, minutorum sanguinem condere: uasa ab ipso sanguine mundare: ignem in calefactorio per hiemen post uigilias uel post matutinas uel Primam facere. Et sciendum quod infirmarius ex quo ire ceperit ad refectionem non reuertetur, quamuis ante uersum non possit occurrere, sed uersum perdet, nisi forte causa superuenientium hospitum redire cogatur. Qui uero seruiunt abbatibus uel  episcopis nostri ordinis, extra conuentum post completorium in conuentu cantatum, possunt bibere aquam in refectorio uel ante refectorium.



CAPUT CXuIII. De cellerario et solatio eius.

Cellerarius potest loqui omnibus preter monachos et nouitios nostri ordinis. Ad ipsum etiam pertinet, preparare pulmenta cocis utriusque coquine, et mittere sal in pulmentis generalibus, et hec per scutellas diuidere, nisi ubi abbati aliquando uisum fuerit, quod non possit fieri. Nulli, nisi minutis communem cibum uel potum mutare, uel ei aliquid addere debet, nisi iussu prioris. Qui tamen prior in hoc ipso, sicut et in omnibus pro uoluntate abbatis, ut supra dictum est, se agat.  Excipiuntur etiam hospites ordinis nostri  , quibus prima die tantum potest pitantiam facere cellerarius. Et quando fecerit, ipsemet debet portare.

Panem et uinum uel siceram hora competenti in Refectorio ad distribuendum preparare. Illis qui ad prandium usque ad tertiam partem panis comedunt, ad cenam de grossiori pane ubi habetur superaddere. Comedentes fratres tam ad prandium quam ad cenam, semel ad minus inuisere. De dormitorio quoties uoluerit, et cum seruitoribus comedens, de refectorio potest exire. De reliquiis ciborum, si necesse habuerit, accipere potest: cetera uero portario relinquat. Quando fratres post Sextam dormiunt, seruitorum scutellas de  refectorio auferat. Sabbato uasa et utensilia coquine ab exeuntibus de Coquina numerando recipiat, et ingredientibus reddat. Nec quidquam horum absque nutu cocorum de coquina transferat.

Si aliquis eorum qui officium coquine compleuerunt, ad benedictionem post Matutinas deerit, benedictionem pro eo debet suscipere. Diebus quibus fratres lectioni uacant, in coquina duos conuersos qui eos adiuuent, tam in scutellis lauandis quam in ceteris necessariis, et in nocte Natiuitatis Domini in calefactorium ad faciendum ignem, duos similiter mittat. In Parasceue post uesperas ecclesiam, et post Completorium claustrum et capitulum  conuersos mundare faciat. In capitulum nouitios conuersos ad petitionem, et post annum ad professionem factendam adducat; et hoc ipsum tenenti capitulum denuntiet prius. Ad missam matutinalem communicet. In Cena Domini conuersos ad calefaciendum aquam, uasa et lintea ad mandatum pauperum necessaria preparet, et ad mandatum monachorum, conuersos in claustrum deducat. In Parasceue post officium aquam calidam in claustro ponat.

Hec omnia faciat ille qui assidue seruit ad primam refectionem; nam ubi cellerarius maioribus  utilitatibus occupatus est, quantum abbas utile iudicauerit, poterit subcellerarius, presente etiam cellerario seruire, et tunc laicis fratribus et familie loqui. Ipsi etiam cellerario tantum in auditorio iuxta coquinam, et in cellario hospitibus, si cellerarius in monasterio fuerit, non loquatur. Infirmario ille tantum qui seruit loquatur, ubi et quandiu Abbati uisum fuerit. Quod si cellerarius defuerit, officium illius per omnia peragat. Caueat autem omnino ne quidquam contra uoluntatem cellerarii faciat, sed de omnibus eum consulat, et ad consilium eius cuncta distribuat. Et notandum quia cum cellerario uel eius solatio non loquantur intra abbatiam conuersi amplius quam duo simul, nisi forte ab ipso, aliqua necessitate  cogente, uocati.



CAPUT CXIX. De refectorario.

Refectorarius potest ad matutinalem missam communicare. Ad cuius officium pertinet quando fratres bis comedunt ante Sextam; et quando semel comedunt ante Nonam uel ante uesperas, nouitiis panem et uinum uel siceram in loco designato preparare. In refectorio mapulas, coclearia, panem et uinum uel siceram per mensas distribuere. Ad quod faciendum cocum poterit uocare. Reliquias panis nouitiorum et potus cum in claustro reperit, reseruet. Quando fratres semel comedunt, ante biberes mapulas, et post biberes potum recolligat. Si tempus fuerit cene, post cenam  seruitorum hec faciat. Claustrum non exeat, nisi cellerarius fuerit.



CAPUT CXX. De hospitali monacho.

Monachus hospitalis potest loqui cum hospitali conuerso et omnibus hospitibus, et qui manducant, uel dormiunt in hospitio: extra portam uero neque cum hospitali conuerso neque cum hospitibus loquatur. Ad ipsum pertinet quid uel quando comedant hospites, quomodo uel ubi iaceant prouidere, ad refectionem seruire: sed dum conuentus comedit, non poterit, nisi iussus. Mandatum autem per se aut per alium debet preparare. Et cum paratum fuerit, tabulam in claustro tribus ictibus  tractim percutere, et monachos uel etiam abbatem eundo et redeundo preire, et si nox fuerit, cum lumine ad mandatum faciendum, si necesse fuerit, adiuuare. Hospitum infirmorum tam pauperum quam aliorum sollicitudinem debet gerere. Si postquam monachi in lectis pausauerint mand atum oportuerit fieri, cum cellerario faciat ut poterit. In Cena Domini, ut pauperes ad mand atum in claustro bene se preparent, prouideat.



CAPUT CXXI. De portario et solatio eius.

Portarius post Laudes eat ad portam. Quod si  quando fit ut per negligentiam Prima dicatur antequam lux diei clarescat, post Primam eat. Cum hospes pulsauerit, responso Deo gratias ianuam aperiat. Et postquam Benedicite dixerit  , humiliter quis sit uel quid uelit, ab eo requirat. Et cum recipiendum intellexerit, genua flectens intra ianuam recipiat. Deinde faciens eum iuxta cellam sedere, dicat ei: Exspectate me paululum hic, donec uos abbati nuntiem, et postea reuertar ad uos. Pergens igitur ad abbatem si eum non inuenerit, potest per omnes officinas monasterii querere, excepto quod in infirmitorium non intrabit, sed ad ostium sonitu uel signo querat. Qui hospite nuntiato, tam abbati quam ei qui recepturus est, ad hospitem citius redeat: et qualiter se agat, cum  ei fratres obuiam uenerint, doceat. Cui ulterius non loquatur, nisi discedenti.

Cum autem hospes discedens ianuam egredi uoluerit, humiliet se ad eum, eo modo quo ad ingressum diximus. Quod si de uicinis uel notis aliquis ad portam uenerit, postquam quid uelit cognouerit, extra portam eum demorari faciat, donec ab abbate quid de eo agatur agnoscat. Si autem talis fuerit quem nec nuntiare nec ibi remanere deceat, intrare et quo uoluerit ire permittat. Cum monachis et conuersis nostri ordinis postquam cognouerit, non loquatur. Quod si, dum hora in ecclesia celebratur hospes ad portam pulsauerit, more solito Deo gratias et Benedicite dicat:  et postquam receperit, si necesse fuerit, dicat non esse ei consuetudinis dum hora celebratur loqui, rogans eum ut exspectet donec ei post horam respondeat. Hospites possunt usque ad secundum signum nuntiari.

Pueri paruuli non solent duci ad orationem. Sed nec qui cum mulieribus ueniunt intra claustrum recipi, sed foris cum mulieribus uictus datur eis. uicinis uero mulieribus nichil ibi datur, nisi tempore famis, si abbas hoc preceperit. Portarius uero debet habere panes in cella sua ad distribuendum transeuntibus. Qui etiam operetur ad portam scapulari indutus, et mox ut ad horam signum audierit, induat se cucullam, manens ibi cum reuerentia dum hora celebratur, agens se, ut  potuerit, sicut Fratres in Ecclesia. Qua die due misse habentur, eat subportarius ad portam ante Primam, et portarius audiat primam missam et communicet, si uoluerit et talis dies fuerit, et tunc sit in capitulo. Interim uero subportarius sit ad portam: diebus tamen quibus habetur sermo in capitulo, uicissim eant ad sermones. In Parasceue cum ceteris portarius adoret crucem in ecclesia.

Cum seruitoribus solet comedere, et solatium eius interim portam seruare, et eleemosynam transeuntibus dare, qui solet etiam uasa sua ad colligendas reliquias ciborum in coquinam deferre, et pulmenta defunctorum et cetera que cellerarius  dederit in ipsis recipere. Qui postquam a refectione surrexerit, debet ad portam pauperibus distribuere. Quam distributionem non debet propter subsequens opus Dei dimittere sed paucis utens uerbis et moderatis citius quod inceperat perficere: et postquam perfecerit, opus Dei quod distulerat, prout poterit persoluere. In estate post Primam uel Nonam, si uoluerit, in dormitorio dormiat, et solatium eius interim portam custodiat. Usque post Completorium ad portam maneat, et tunc in claustrum ueniens si ostium ecclesie obseratum inuenerit, deforis orationem faciat, quam fratres finito Completorio fecerunt in choro: deinde aspergens se aqua benedicta intret dormitorium. Qui si quando minutus uel infirmus uel ad officium coquine, siue  alio aliquo negotio detentus fuerit, hec omnia, que supra diximus, solatium eius pro eo compleat. Cui etiam subportarius cum missam audierit uel in refectorio comederit, prior prouideat qui pro eo portam custodiat. Subportarius presente portario cum hospite non loquatur.



CAPUT CXXI. De uersu refectionis.

Quando fratres his concedunt, dicitur ad prandium post Benedicite, Oculi omnium totus uersus. Gloria Patri, Kyrie eleison, Pater noster, et postea a sacerdote dicto, Et ne nos, et responso ab omnibus Sed libera nos a malo, subsequatur sine Dominus uobiscum, Oremus, Benedic, Domine, dona tua,  que de tua largitate sumus sumpturi: Per Dominum, etc. Postea lectori det prior benedictionem, scilicet Mense celestis participes faciat nos rex eterne glorie. Post prandium dicatur Confiteantur totus uersus, Gloria Patri et Filio, et tunc sacerdos dicat, Agimus tibi gratias, omnipotens Deus, pro uniuersis beneficiis tuis, qui uiuis, etc. Deinde cantato psalmo Miserere mei, Deus, dicatur Gloria, Kyrie eleison, Pater noster. Et dicto a sacerdote, Et ne nos inducas, responsoque Sed libera nos a malo, subsequantur ii quinque uersus, sacerdote primam partem dicente, et conuentu ultimam respondente, scilicet Dispersit dedit pauperibus, Benedicam Dominum, In Domino, Magnificate, Sit nomen Domini benedictum. Et tunc sacerdos absque Dominus uobiscum  et Oremus dicat, Retribuere dignare, Domine, omnibus nobis bona facientibus propter nomen tuum uitam eternam, et Benedicamus Domino, conuentu respondente Amen et Deo gratias.

Ante cenam uero dicatur, Edent pauperes totus uersus, et benedictio super lectorem, Ad cenam perpetuam perducat nos rex eterne glorie. Post cenam uersus Memoriam totus, et postea Benedictus Deus in donis suis, et sanctus in omnibus operibus suis, qui uiuit, etc., sicut superius diximus. Quando uero semel reficimur, dicitur ante refectionem, Edent pauperes, et post Memoriam. Cetera sicut ad prandium diximus.

 Hec benedictio in capitulo lectori datur, Diuinum auxilium maneat semper nobiscum. Hec ad Collationem, Noctem quietam tribuat nobis omnipotens  et misericors Dominus. Hec ad biberes, Largitor omnium bonorum benedicat potum seruorum suorum. Amen.



[HISTORIA IN EXORDIUM ORDINIS CISTERCIENSIS.]





ADMONITIO IN EXORDIUM CeNOBII ET ORDINIS CISTERCIENSIS.


Hec nascentis ordinis Cisterciensis historia breuis quidem, sed certa et antiqua, quippe ipsi ordini ceua, et ab iisdem, a quibus ipse ordo conditus est, et eodem tempore conscripta. Hanc igitur, iam olim ab Auberto Mireo in suo Chronico traditam, et a nobis quibusdam in locis illustratam, intuere lubenter hoc in loco, et inter legendum attende non solum primam huius ordinis simplicitatem ac humilitatem, uerumetiam primorum eius institutorum zelum ac religionem erga sinceram ac litteralem Regule sanctissimi Patris nostri Benedicti praxim et obseruantiam.





PRIMA NASCENTIS CeNOBII ET ORDINIS CISTERCIENSIS HISTORIA uULGO INSCRIPTA EXORDIUM CAENOBII ET ORDINIS CISTERCIENCIS.



PROLOGUS.


Nos Cistercienses primi huius ecclesie fundatores, successoribus nostris stylo presenti notificamus quam canonice, quanta auctoritate, a quibus etiam personis, quibusque temporibus cenobium et tenor uite illorum exordium sumpserit, ut huius rei propalata sincera ueritate, tenacius et locum et obseruantiam sancte Regule in eo a nobis, per gratiam Dei, utcunque inchoatam ament; pro nobisque, qui pondus diei et estus indefesse sustinuimus, orent; in arcta et angusta uia quam Regula demonstrat usque ad exhalationem spiritus desudent; quatenus, deposita carnis sarcina, in requie sempiterna feliciter pausent.



CAPUT PRIMUM. Quo primum tempore S. Robertus abbas Molismensis fundamenta iecit siue cenobii siue ordinis Cisterciensis.


Anno ab Incarnatione Domini millesimo nonagesimo octauo, beate memorie Robertus Molismensis Ecclesie  in episcopatu Lingonensi fundate primus abbas, et quidam eiusdem cenobii fratres, ad uenerabilem Hugonem tunc apostolice sedis legatum, ac Lugdunensis Ecclesie archiepiscopum uenerunt, uitam suam sub custodia sancte Regule Patris Benedicti se ordinaturos pollicentes: et idcirco ad hoc liberius exsequendum, ut eis sui iuuaminis apostoliceque auctoritatis robur porrigeret, constanter flagitantes; quorum uoto legatus letanter  fauens, tali epistola exordii eorum fundamentum iecit.



CAPUT II. Epistola Hugonis legati ad Robertum abbatem Molismensem.

»Hugo  Lugdunensis archiepiscopus, et apostolice sedis legatus, Roberto Molismensi abbati, et fratribus cum eo secundum Regulam sancti Benedicti, seruire Deo cupientibus. Notum sit omnibus de sancte matris Ecclesie profectu gaudentibus, uos et quosdam filios uestros Molismensis cenobii fratres, Lugduni in nostra presentia astitisse, ac Regule beatissimi Benedicti, quam illic huc usque tepide ac negligenter in eodem monasterio tenueratis, arctius deinceps atque perfectius inherere uelle  professos fuisse. Et primum quidem ipsam Regulam, monachorum instituta et mores honestos et religioni conuenientes uos uelle imitari, in Dei et nostro conspectu statuistis. Quod quia in loco predicto, pluribus impedientibus causis, constat adimpleri non posse: Nos utriusque partis saluti, uidelicet inde recedentium atque illic remanentium prouidentes, in locum alium quem uobis diuina largitas designauerit, uos declinare, ibique salubrius atque quietius Domino famulari, utile duximus fore.

»uobis ergo tunc presentibus, uidelicet Roberto abbati, fratribus quoque Alberico, Odoni, Ioanni, Stephano, Letaldo et Petro, sed et omnibus quos regulariter et communi consilio uobis sociare decreueritis,  hoc sanctum propositum seruare et tunc consuluimus, et ut in hoc perseueretis precipimus, et auctoritate apostolica per sigilli nostri impressionem in perpetuum confirmamus.

»Illam uero professionem quam feci in presentia uestra in Molismensi monasterio, eamdem professionem et stabilitatem confirmo coram Deo et sanctis eius, in manu uestra me seruaturum, in hoc loco qui uocatur Nouum Monasterium  sub obedientia uestra et successorum uestrorum uobis regulariter substituendorum.«



CAPUT III. Egressus monachorum Cisterciensium de Molismo, et eorum ad Cistercium aduentus.

Post hec, tali ac tanta, antedictus abbas et sui,  auctoritate freti, Molismum redierunt, et de illo religioso fratrum collegio socios uotum in Regula habentes elegerunt, ita ut inter eos qui legato Lugduni fuerant locuti, et illos qui de cenobio uocati sunt, uiginti et unus monachi essent, talique stipati comitatu ad eremum que Cistercium dicebatur, alacriter tetenderunt. Qui locus in episcopatu Cabilonensi situs, et pre nemoris spinarumque tunc temporis opacitate, accessui hominum insolitus, a solis feris inhabitabatur. Ad quem uiri Dei uenientes, locumque illum tanto religioni quam animo iam iam conceperant, et propter quam illuc aduenerant habiliorem, quanto secularibus despicabiliorem et inaccessibilem, intelligentes: nemoris spinarumque  densitate precisa ac remota, monasterium ibidem uoluntate Cabilonensis episcopi, et consensu ipsius cuius ipse locus erat, construere ceperunt.

Nam isti uiri apud Molismum adhuc positi, sepius inter se Dei gratia aspirati, de transgressione Regule beati Benedicti Patris monachorum loquebantur, conquerebantur, contristabantur, uidentes se ceterosque monachos hanc Regulam solemni professione seruaturos promisisse, eamque minime custodisse, et propter hoc, uti prelibauimus, apostolice sedis legati auctoritate ad hanc solitudinem, ut professionem suam obseruantia sancte Regule adimplerent, ueniebant. Tunc Dominus Odo  , dux Burgundie, sancto feruore eorum delectatus, sancteque Romane Ecclesie prescripti legati litteris rogatus,  monasterium ligneum quod inceperant, de suis totum consummauit, illosque inibi in omnibus necessariis diu procurauit, et terris ac pecoribus abunde subleuauit.



CAPUT Iu. Quomodo locus ille in abbatiam surrexerit.

Eodem tempore abbas qui aduenerat, ab episcopo diecesis illius uirgam pastoralem cum cura monachorum, iussu predicti legati suscepit, fratresque qui secum aduenerant, in eodem loco stabilitatem  regulariter firmare fecit; sicque Ecclesia illa in abbatiam canonice et apostolica auctoritate crescendo surrexit.



CAPUT u. Quod Molismenses monachi aures domini pape pro reditu Roberti abbatis inquietarunt.

Igitur haud multo elapso temporis spatio, Molismenses monachi uoluntate domni Godefridi abbatis sui qui Roberto successerat, Dominum Urbanum papam Rome adeuntes postulare ceperunt, ut sepedictus Robertus in locum pristinum restitueretur: quorum importunitate motus papa mandauit legato suo, uenerabili scilicet Hugoni, ut si fieri posset, idem abbas reuerteretur, et monachi eremum diligentes in pace consisterent.



CAPUT uI. Epistola domini pape pro reditu Roberti abbatis.


»Urbanus  episcopus, seruus seruorum Dei, uenerabili fratri et cepiscopo Hugoni apostolice sedis uicario, salutem et apostolicam benedictionem. Molismensium fratrum magnum clamorem accepimus in concilio, abbatis sui reditum uehementius expostulantium. Dicebant enim religionem in suo loco euersam, seque pro abbatis illius absentia, odio apud principes et ceteros uicinos haberi. Coacti tandem a fratribus nostris dilectioni tue per presentia scripta mandamus, significantes gratum nobis existere, ut, si fieri possit, abbas ille ab eremo ad suum monasterium reducatur. Quod si implere nequiueris,  cure tibi sit, ut et qui eremum diligunt conquiescant, et qui in cenobio sunt regularibus disciplinis inseruiant.« His apostolicis litteris lectis, legatus uiros authenticos et religiosos conuocauit, et de presenti negotio que subter sunt exarata definiuit.



CAPUT uII. Decretum legati de toto negotio Molismensium atque Cisterciensium.

»Hugo Lugdunensis Ecclesie seruus, carissimo fratri Roberto Lingonensium episcopo, salutem. Quid de negotio Molismensis Ecclesie in colloquio apud portum Ansille nuper habito, definierimus,« etc. uide in Hugone Lugdunensi, Patrologie t. CLuII, col. 524.

 Hec omnia abbas ille laudauit et fecit, absoluendo Cistercienses ab obedientia quam ei in illo uel in Molismensi loco promiserant, et dominus Galterus Cabilonensis episcopus abbatem a cura illius Ecclesie liberum dimisit; sicque reuersus est, et quidam monachi cum eo, qui eremum non diligebant. Hac ergo ratione apostolicaque dispensatione, iste due abbatie in pace et libertate summa remanserunt. Rediens uero abbas secum pro scuto defensionis, has litteras episcopo suo detulit.



CAPUT uIII. Commendatio abbatis Roberti.


»Dilectissimo fratri et cepiscopo Roberto Lingonensi episcopo, Galterus Cabilonensis Ecclesie seruus, salutem. Notum sit uobis fratrem Robertum, cui abbatiam illam in nostro episcopatu sitam, que Nouum Monasterium dicitur, commiseramus, a professione quam Cabilonensi Ecclesie fecit, et ab obedientia quam nobis promisit, secundum domini archiepiscopi Hugonis definitionem a nobis esse absolutum. Ipse autem monachos illos qui in prefato Nouo Monasterio remanere decreuerunt, ab obedientia quam sibi promiserant, absoluit et liberos dimisit. Illum igitur amodo suscipere et honorifice tractare ne uereamini. ualete.«



CAPUT IX. De electione Alberici primi abbatis Cisterciensis Ecclesie.


uiduata igitur suo pastore Cisterciensis Ecclesia, conuenit ac regulari electione quemdam fratrem, Albericum  nomine, in abbatem sibi promouit: uirum scilicet litteratum, in diuinis et humanis satis gnarum, amatorem Regule et fratrum, quique prioris officium, et in Molismensi et in illa diutius gerebat Ecclesia, multumque diu nitendo laborauerat, ut ad illum de Molismo transmigrarent locum; et pro hoc negotio, multa opprobria, carcerem et uerbera perpessus fuerat.



APUT X. De priuilegio Romano.


Prefatus Albericus cura pastorali, licet multum renitens, suscepta, cogitare cepit, ueluti uir mirabilis prudentie, que tribulationum procelle, domum sibi creditam aliquando concutientes, uexare possent: et precauens in futurum, cum consilio fratrum transmisit monachos duos, Ioannem et Ilbodum Romam, dominum papam Paschalem per eos exorans, ut Ecclesia sua sub apostolice protectionis alis quieta et tuta, ab omnium ecclesiasticarum seculariumue pressura personarum perpetuo sederet. Qui fratres predicti Hugonis archiepiscopi, Ioannisque et Benedicti Romane Ecclesie cardinalium, Galterique Cabilonensis episcopi litteris sigillatis  freti, Romam prospere ierunt et redierunt, antequam ipse Paschalis papa  in captione positus imperatoris peccaret, reportantes eiusdem apostolici priuilegium iuxta uotum abbatis sociorumque eius per omnia exaratum. Has epistolas, priuilegium etiam Romanum congruum duximus in hoc opusculo relinquere, ut posteri nostri intelligant, quam magno consilio et auctoritate eorum Ecclesia sit fundata.



CAPUT XI. Epistola Ioannis et Benedicti  cardinalium.


»Domino Patri Paschali et undique laude eximia predicando, Ioannes et Benedictus seipsos per omnia. Quia nostri moderaminis est omnibus Ecclesiis prouidere, et iustis poscentium uotis manum porrigere, uestreque iustitie adiumento religio Christiana fulta, debet incrementa sumere, uestram sanctitatem obnixius deprecamur, quatenus harum litterarum baiulis, nostro consilio, a quibusdam religiosis fratribus paternitati uestre missis, aures uestre pietatis flectere dignemini. Petunt enim ut preceptum quod de quiete et sue religionis stabilitate a predecessore uestro domino nostro beate memorie papa Urbano acceperunt, et quod secundum eiusdem  precepti tenorem, archiepiscopus Lugdunensis tunc legatus et alii cepiscopi et abbates inter eos et Molismensium abbatiam, a qua religionis causa discesserunt, definierunt, uestre auctoritatis priuilegio in perpetuum maneat inconuulsum; ipsi enim uidimus, eorumque uere religioni testimonium perhibemus.«



CAPUT XII. Epistola Hugonis Lugdunensis.

»Reuerendissimo Patri et Domino suo Paschali pape, Hugo Lugdunensis Ecclesie seruus, per omnia seipsum. Fratres isti presentium geruli,« etc. uide ubi supra, col. 525.



CAPUT XIII. Epistola Cabilonensis episcopi.

 »uenerabili Patri pape Paschali, ualterus Cabilonensis episcopus, salutem et debitam subiectionem. Sicut sanctitas uestra, ut fideles in uera religione proficiant, ardenter desiderat, sic eisdem uestre protectionis umbram, et uestre consolationis fomentum deesse non expedit. Suppliciter ergo petimus quatenus quod factum est de fratribus illis qui arctioris uite desiderio a Molismensi Ecclesia sanctorum uirorum consilio recesserunt, quos in nostro episcopatu diuina pietas collocauit, a quibus transmissi presentium baiuli uobis presentes adsunt,secundum predecessoris uestri preceptum, et Lugdunensis archiepiscopi apostolice sedis tunc legati, et cepiscoporum et abbatum definitionem et scriptum; cui rei nos presentes et eius auctores cum  aliis exstitimus, uos approbare, et ut locus ille abbatia libera in perpetuum maneat  auctoritatis uestre priuilegio corroborare dignemini. Sed et abbas quem in eodem loco ordinauimus et ceteri fratres, totis uiribus hanc confirmationem in sue quietis tutelam a uestra flagitant pietate.«



CAPUT XIu. Priuilegium Romanum.


»Paschalis episcopus, seruus seruorum Dei, uenerabili Alberico Noui Monasterii abbati, quod in Cabilonensi parochia situm est, eiusque successoribus regulariter substituendis in perpetuum. Desiderium quod ad religiosum propositum et animarum salutem pertinere monstratur,« etc. uide in Paschali, Patrologie t. CLXIII.



CAPUT Xu. Instituta monachorum Cisterciensium de Molismo uenientium

Dehinc abbas ille et fratres eius non immemores sponsionis sue, Regulam beati Benedicti in illo loco ordinare, et unanimiter statuerunt tenere; reiicientes  a se quidquid Regule refragabatur, froccos uidelicet et pellicias, staminias et caputia, stramina lectorum ac diuersa ciborum in refectorio fercula, sagimen etiam et cetera omnia que puritati Regule aduersabantur. Sicque rectitudinem Regule super cunctum uite sue tenorem ducentes tam in Ecclesiasticis quam in ceteris obseruationibus, Regule uestigiis sunt adequati seu conformati. Exuti ergo ueterem hominem, nouum se induisse gaudebant. Et quia nec in Regula, nec in uita Sancti Benedicti, eumdem doctorem legebant possedisse ecclesias uel altaria, seu oblationes, aut sepulturas uel decimas aliorum hominum, seu furnos, uel molendina, aut uillas, uel rusticos, nec etiam feminas monasterium  eius intrasse, nec mortuos ibidem, excepta sorore sua, sepeliuisse. Ideo hec omnia abdicarunt dicentes, ubi S. Pater Benedictus docet, ut monachus a secularibus actibus se faciat alienum  , ibi liquido testatur, hec non debere uersari in actibus uel cordibus monachorum, qui nominis sui etymologiam, hec fugiendo, sectari debent.

Decimas quoque aiebant a sanctis Patribus, qui organa erant Spiritus sancti, quorumque statuta transgredi sacrilegium est committere, in quatuor partes distributas: unam scilicet episcopo, alteram presbytero, tertiam hospitibus ad illam ecclesiam uenientibus, seu uiduis et orphanis, seu pauperibus aliunde uictum non habentibus, quartam denique restaurationi ecclesie. Et quia in hoc computo personam  monachi, qui terras possidet suas unde et per se et per pecora sua laborando uiuat non reperiebant, idcirco hec ueluti aliorum ius sibi usurpare detrectabant.

Ecce huius seculi diuitiis spretis ceperunt noui milites Christi, cum paupere Christo pauperes, inter se tractare quo ingenio, quoue artificio, seu quo exercitio in hac uita se, hospites, diuites ac pauperes superuenientes, quos ut Christum suscipere precipit  Regula, sustentarent. Tuncque definierunt se conuersos laicos  barbatos ex licentia episcopi sui suscepturos, eosque in uita sua et in morte, excepto monachatu, ut semetipsos tractaturos, et homines etiam mercenarios; quia sine adminiculo istorum non intelligebant se plenarie siue die siue nocte, precepta Regule posse seruare; susceptures quoque terras ab habitatione hominum remotas, et uineas et prata et siluas, aquasque, ad facienda molendina ad proprios tantum usus et ad piscationem, et equos, pecoraque diuersa necessitati hominum utilia, et cum alicubi curtes ad agriculturas exercendas instituissent, decreuerunt, ut predicti conuersi domos illas regerent non monachi, quia habitatio monachorum secundum Regulam  debet  esse in claustro ipsorum

Quia etiam beatum Benedictum non in ciuitatibus, nec in castellis aut in uillis, sed in locis a frequentia populi semotis cenobia construxisse, sancti uiri illi sciebant, idem se emulari promittebant. Et sicut ille monasteria constructa per duodenos monachos adiuncto patre abbate disponebat, sic se acturos confirmabant.



CAPUT XuI. De mestitia eorum.

Illud uirum Dei predictum, scilicet abbatem et suos, aliquantulum mestitie subdidit, quod raro quis illis diebus illuc ad eos imitandos ueniret. uiri enim sancti thesaurum uirtutum celitus inuentum,  successoribus ad multorum salutem profuturum committere gestiebant.  Sed fere omnes uidentes et audientes uite eorum asperitatem insolitam, et quasi inauditam, plus corde et corpore elongare, quam eis approximare se festinabant, et de perseuerantia ipsorum titubare non cessabant. Sed Dei misericordia, qui hanc militiam spiritalem suis inspirauit, ad multorum profectum, egregie eam amplificare et consummare non cessauit, sicuti sequentia declarabunt.



CAPUT XuII. De morte primi abbatis  et promotione secundi, et de institutis eorum.

uir autem Domini Albericus in schola Christi per nouem annos et dimidium regulari disciplina feliciter  exercitatus, migrauit ad Dominum, fide et uirtutibus gloriosus, et ideo in uita eterna a Deo merito beandus. Huic successit quidam frater, Stephanus nomine  , Anglicus natione, qui et ipse cum aliis de Molismo illuc aduenerat, quique amator Regule et loci erat. Huius temporibus interdixerunt fratres una cum eodem abbate, ne dux illius terre seu alius aliquis princeps curiam suam aliquo tempore in ecclesia illa tenerent, sicuti antea  in solemnitatibus agere solebant. Deinde ne quid in domo Dei in qua die ac nocte Deo seruire deuote cupiebant remaneret, quod superbiam aut superfluitatem redoleret, aut paupertatem uirtutum custodem quam sponte elegerant, aliquando corrumperet. Confirmauerunt etiam ne retinerent cruces aureas seu argenteas, sed tantummodo ligneas coloribus depictas, neque candelabra nisi unum ferreum, neque thuribula nisi cuprea uel ferrea, neque casulas nisi de fustaneo uel lino sine pallio auroque, et argento, neque albas uel amictus nisi de lino, similiter sine pallio, auro uel argento, Pallia uero atque dalmaticas, cappas, tunicasque ex toto dimiserunt. Sed et calices argenteos non aureos, sed si fieri poterit deauratos, et fistulam argenteam, et si  possibile fuerit deauratam: stolas quoque ac manipulos de pallio tantum, sine auro et argento retinuerunt. Pallie autem altarium, ut de lino fierent et sine pictura plane precipiebant, et ut ampulle uinarie sine auro et argento fierent.

Illis diebus in terris et uineis ac pratis curtibusque eadem ecclesia creuit, nec religione decreuit. Ergo istis temporibus uisitauit Dominus locum illum uiscera misericordie sue effundens super se petentes, ad se clamantes, coram se lacrymantes, die ac  nocte longa profundaque suspiria trahentes, et fere ostio desperationis appropinquantes, pro eo quod successoribus pene carerent. Nam tot clericos litteratos et nobiles, in seculo potentes eque et nobiles, uno tempore ad illam Dei gratia transmisit ecclesiam, ut triginta simul in cellam nouitiorum alacriter intrarent, ac bene contra propria uitia et incitamenta malignorum spirituum fortiter decertando, cursum suum consummarent. Quorum exemplo senes et iuuenes, diuerseque etatis homines in diuersis mundi partibus animati, uidentes scilicet in istis possibile fore, quod antea impossibile in custodienda Regula formidabant, illuc concurrere, superba colla iugo Christi suaui subdere, dura et aspera Regule precepta ardenter amare, ecclesiamque illam mirabiliter  letificare et corroborare ceperunt.



CAPUT XuIII. De abbatiis quas exstruxerunt.

Abhinc abbatias in diuersis episcopatibus ordinauerunt, que tam larga potentique benedictione Domini in dies crescebant, ut infra octo annos, inter illos qui de Cisterciensi cenobio specialiter fuerant egressi, et ceteros qui ex eisdem fuerant exorti, duodecim cenobia  constructa fuerint inuenta.



[
CIRCA ANNUM MCXXXII
IOANNES MONACHUS.]





IOANNIS MONACHI EPISTOLA AD ADALBERONEM TREuIRENSEM ARCHIEPISCOPUM De tribus missis in Natiuitate Domini celebrandis, deque festis infra ipsius octauam recolendis


 Archiepiscopo Treuirorum et apostolice sedis legato ADALBERONI  , IOANNES, eternam salutem et gloriam.

Quoniam ante hos annos edidi ad quosdam amicos libellum de missali officio Dominici Aduentus, non est cordi repetere ea que dixi; ea potius explanabo que ab inde sequuntur, et que necdum tetigi. Primum scilicet de missali officio Dominice Natiuitatis. Ubi primum questio agitur cur in ipsa die tria officia missarum celebrentur, una scilicet  missa in galli cantu, altera in summo diluculo, tertia iam plena die. Cur enim tunc fit, quod per totum annum nusquam agitur, ut Ecclesia duas generaliter missas in nocte una solemnizet, quod nunquam in alia nocte consueuit. Sunt qui ita soluunt, quod iste tres misse tria tempora significent, unum ante legem et gratiam, et ideo totum in tenebris; secundum sub lege, que obscura per enigmata, demum in lucem gratie finiuit, unde et in tenebris iam tamen inclinatis inchoatur, sed in luce iam aspirante  finitur; tertium uero in plenitudine diei, quod nunc presens tempus est splendentis gratie. Sed hac eadem ratione et eodem ordine tres misse similiter debuerant celebrari in Pascha maxime, que est solemnitas solemnitatum, uel in omni festo Domini, uel etiam singulis diebus. Alia alii dicunt, et unusquisque in suo sensu abundat.

At nos, saluo sensu omnium aliorum, dicimus omne officium trium missarum agere de ipsa Domini Natiuitate. Et quod due misse in nocte peraguntur, significari duas natiuitates Iesu Christi, unam sempiternam de Patre, aliam temporalem de Matre, utramque nobis incomprehensibilem, et oculos nostre infirmitatis quasi sub quibusdam tenebris latentem. Nam si ad diuinam generationem de Patre  respiciamus, quis posset ad plenum sentire uel exprimere quid sit Filium hominis de Patre Deo gigni, ut ait propheta: Generationem eius quis enarrabit? ut subintelligas, nullus. Dicit enim B. Ambrosius, quod hec natiuitas super scientiam sit angelorum et archangelorum, principatuum et dominationum, et omnium celestium uirtutum, et eorum qui inhabitant in domos luteas et terrenum habent fundamentum. Merito igitur prima missa hanc natiuitatem Christi plenam innuens, tota agitur in tenebris, quia cum supernis spiritibus omnia scientibus incomprehensibilis sit, maxime nos terrenis tenebris inuolutos per omnia pene latet, nisi quantum luminaria Scripturarum in medio radiantia cum oculis nostris reuelant, que luminaria a toto ipsius misse officio  procedentia, nostris cordibus insplendent, ut sempiterna uerbi Dei natiuitas sicut ipso noctis tempore, ut diximus, innuitur, ita et testimoniis ipsius misse officialibus declaretur.

Nam ut breuiter singula uentilemus, Introitus qui est: Dominus dixit ad me: Filius meus es tu, ego hodie genui te, nonne luce manifestius modum tante generationis ex ore ipsius nati de Patre Filii protestatur? Quid enim dicit aliud Dominus dixit ad me, nisi, Deus Pater me uerbum bonum eructauit de suo corde? Et quid aliud Filius meus es tu, quam in principio erat uerbum; Deus Filius apud Deum Patrem de ipso Patre genitus. Ego hodie genui te, quid sibi uult, nisi quod illa generatio inenarrabilis, nec principium,  nec finem habet, et semper perfectissima est. Nam hodie, quod est presentis temporis, declarat in illa summa generatione nichil preteritum aut futurum esse, cui omne suum semper in presentiarum adest. Et genui, quod est perfecti temporis, insinuat illam semper esse sui plenissimam, cuius perfectioni in omnibus integerrime nichil maius aut minus unquam possit accidere semper idem permanenti. Graduale quoque quod est: Tecum principium, in die uirtutis, etc., uox est Patris ad eumdem Filium de ipsa sui generatione testantis,  quod Filius sit semper consempiternus sibi Patri pari uirtute diuinitatis, et ad perfectum eterne beatitudinis omnium sanctorum processerit, genitus ex substantia Patris, ante omnem angelorum seu mundi creaturam. Alleluia, Dominus dixit, unde in introitu diximus. Euangelium quamuis humanati uerbi generationem contexat, tamen uno uerbo, et diuinam maxime complectitur, dum dicit de beata uirgine: Et peperit Filium suum primogenitum. Bene primogenitum, ut prudens lector intelligat, quia quem uirgo peperit, iam primogenitus a Patre. Offertorium et uersus eius, omnibus esse letandum et cantandum predicant, quia Dominus in mundum uenerit, qui est annuntiandus dies de die, id est Filius de Patre, et salutare Dei Patris. Communio est  In splendoribus, sed superius expositum est. Ita hec missa primam Christi natiuitatem et ipso tempore, et ipsius sui officii omnibus membris denuntiat. Missam secundam et diei require in Ammalario.

Nunc ad officium missale trium subsequentium dierum articulum diuertamus. Nam ibi quoque questio est, que expositione indiget, cur scilicet natalitia S. Stephani protomartyris, itemque sancti Ioannis euangeliste, et demum sanctorum Innocentium in suis singulis diebus preferantur natalitiis Christi Saluatoris, cum per quatuor dies natalitiis dominicis nulla seruorum natalitia, cuiuslibet dignitatis sint, debeant preferri. uerbi gratia si infra Pasche et Pentecostes quatuor primos dies occurrat natale alicuius sancti, cuiuscunque meriti sit, intermittitur,  aut in alium diem transfertur, et celebritas Domini in omnibus prefertur. Eadem lege natalitia istorum sanctorum non preferri, sed supponi Dominico natali debuerant, nisi certa ratio mysterii in eis lateret. Preterea assumptio sancti Ioannis apud Ephesum, ubi iacet, uII Kalendas  Iulii celebratur, et facta traditur. Protomartyr est quoque Stephanus, et sanctos Innocentes in ipsis diebus fuisse passos nulla certitudine historiarum probatur. Sed ut proposita questio soluatur, dicimus mysterium inesse in his solemnitatum ordinibus. Est autem hoc mysterium, quod in Christi Natiuitate nobis datum est, ut Christus et Ecclesia in Christo renata sint unum corpus et unus spiritus, et  sint duo in carne una. Ecclesia igitur Christo incarnato est renata et concorporata, celebrat pariter Natiuitatem Christi propter se factam, et suam in Christo, id est capitis et membrorum suorum. Primo die celebratur natale Christi, qui est caput Ecclesie, cuius tres ordines sunt, martyrum unus, alter doctorum, tertius omnium fidelium et subiectarum plebium. Sed ne aliqua fieret ex innumera multitudine indiscreta confusio, ideo innumeri martyres honorantur omnes sub celebrato nomine unius protomartyris Stephani, qui primus calicem passionis,  quam Saluator Christus pro omnibus gustauerat, reddidit eidem Saluatori, et cuius exemplum sequuntur omnes alii. Similiter innumerabilis ordo omnium doctorum glorificatur sub nomine unius dilecti Christo Ioannis, qui apostolus euangelista primus et precipuus doctor est Ecclesiarum. Innumera quoque multitudo omnium subiectorum fidelium commemorantur sub nomine Infantium et lactentium, qui sua innocentia iam preimaginabant simplicem fidem iustorum.

Quia igitur sancta Dei Ecclesia, sicut iam in Adam portauerat imaginem terreni, ita et nunc in Christo portat imaginem celestis: et que in primo Adam, qui erat de terra terrenus, sordebat terrena, nunc in secundo Adam qui de celo celestis uenit, celestis  facta est, merito in natali capitis sui felicia celestia omnium membrorum suorum natalitia concelebrat, ut totius ecclesiastici corporis natiuitas ad eternam uitam simul solemnizetur. Nam etiam hanc huiusmodi natiuitatem totius ecclesiastici corporis diuina lex Moysi sub figura innuit, que omnia Ecclesie sacramenta continens, dum trium solemnitatum, que precipue in anno celebrantur, id est Pasche, Pentecostes atque Tabernaculorum ritus et ceremonias per singula describeret, demum festi Tabernaculorum cultum tradens, ita inter cetera ait: Assumetisque uobis die primo fructum arboris pulcherrime, spatulasque palmarum, et ramos ligni densarum frondium, et salices de torrente, et letabimini coram  Domino. Luce quidem manifestius est, quod illud in lege Pascha et Pentecosten iam pretendebant sub figura nostrum Pascha et Pentecosten in Euangelii gratia. Solemnitas quoque Tabernaculorum preimaginabat natale Christi, quando in sole posuit tabernaculum suum, dum uisibilis mundo apparuit sub tegmine carnis, et nos omnes in se credentes sub ipsis incarnationis siue tentoriis per fidem introductos ab insidiis spiritualis nequitie semper protexit ac protegit. Unde et in ipsa lege ita admonet dicens: Discant posteri uestri, quod in tabernaculis habitauerunt filii Isrel, ut omnes fideles pro certo teneant, quod sub fide incarnati uerbi, cui per aquam renati concorporamur, protegimur a facie maligni hostis,  qui circuit querens quem deuoret. Ad hec igitur tabernacula construenda, primo die sumitur fructus arboris pulcherrime, id est primo die celebratur Incarnatio Christi, qui carne et sanguine suo, qui sunt fructus uite nostre, nos pascit. Ipse enim est arbor nostre salutis, que in primo psalmo et in Apocalypsi describitur super fluenta aquarum. Post assumptionem arboris pulcherrime assumuntur ad constructionem tabernaculorum et spatule palmarum, hoc est post celebrationem nati Saluatoris ad consummationem ecclesiasticorum ordinum celebrantur et corone uictoriosorum martyrum, quod innuitur in commemoratione protomartyris ipsorum. Deinde assumuntur rami ligni densarum frondium, id est doctores qui de ipso Christo, qui est lignum  uite cum multiplici doctrina ueritatis, quasi rami cum densis frondibus progrediuntur, quod imaginatur in solemnio beati Ioannis summi doctoris. Sequuntur salices de torrente, que quamuis infructuose sint, frondent tamen et uirent, que sunt uulgares plebicule, que licet in mundo posite, uix ullum iustitie fructum ferant, tamen uiuunt et saluantur in fide, que designatur in celebritate Innocentum, qui nec loqui nec cooperari adhuc nouerant.

His finitis, rationem Dominice diei, que infra dies Dominici Natalis occurrit, breuiter in calce scripti attingamus, ut de missali officio huius festi nichil pretermittamus. Hec missa incerto die occurrit et  agitur, et significat fidem Synagoge in fine, incertum est quando, in Christum crediture, ut cum reliquo corpore Ecclesie et futura assumptio Synagoge iam celebratur in Christi natale. Introitus Dum medium silentium, uox est ipsius Synagoge testantis quod cecata sit infidelitate quando Christus natus est. Graduale Speciosus forma et Eructauit uox Patris est, quasi ipsis Iudeis testantis quod Christus Deus et Filius eius est, quod illi modo non credunt Euangelium et communio sumpta de Euangelio dum puerum Iesum narrant de Aegypto relatum. Iudeam innuunt fidem Christi in fine mundi ab ipsis gentibus fore ad Iudeos reuersuram exstincta infidelitate eorum.




ANNO DOMINI MCXXXuII ET MCXXXIIII
DROGO CARDINALIS ASTIENSIS EPISCOPUS





NOTITIA HISTORICO-LITTERARIA


Drogo, ex monacho Benedictino monasterii Nicasiani apud Remenses priore et abbate Laudunensi, episcopus Ostiensis et cardinalis ab anno 1130 ad 1138, scripsit De sacramento Dominice Passionis librum, siue sermonem, obuium in Orthodoxographis utrisque, et in Bibliothecis Patrum: in nouissima autem Lugdunensi  tomo XXI. Huic subiungitur, pag. 341, liber De creatione et redemptione primi hominis, editus primum an. 1622 e ms. codice bibliothece Elnensis: nec non, pag. 344 De septiformi gratia Spiritus sancti ac de beatitudinibus, et pag. 345 De diuinis officiis seu horis canonicis.





DROGONIS CARDINALIS SERMO DE SACRAMENTO DOMINICAE PASSIONIS.


 Noli timere, filia Sion; ecce rex tuus uenit tibi mansuetus, et sedens super pullum filium subiugalis . ueni, Domine Iesu, ueni, desiderate cunctis gentibus, quia dormitauit anima mea pre tedio more tue; et oculi mei languerunt pre inopia luminis tui. Orere, sol amabilis, ut exeat bomo ad opus suum et ad operationem suam usque ad uesperam, et operetur non cibum qui perit, sed qui permanet in eternum. Noli timere, filia Sion. Timere pusillorum est; ideo adhuc filia, quia times. Nondum Ierusalem, sed filia Sion; hoc est, specula. Ergo, disce speculari; noli timere, quia timor oculum turbat. Hilaris pupilla lucide speculatur. Fides, pupilla est oculi tui. Quomodo pupilla oculi est subtilissima: et nisi impigre ac sollicite custodiatur a  palpebris, leuissimi et tenuissimi pulueris tactu confunditur; sic acie fidei, nisi peruigilem semper habeat custodiam, nichil citius conturbatur. Sed noli timere, filia Sion; ecce rex tuus uenit tibi: oritur tibi sol, qui te et custodiat et illuminet et perducat te ubi puluis non est. uenit tibi mansuetus: qualis ipse est, talem te esse uult; mansuesce iugum eius portare. Et ipse sedeat super te asinam suam, et pullum filium subiugalis. Et que est hec asina? Ipsa que caro uocatur et mulier, et uirago quia de uiro sumpta est. Et quis est pullus eius? Masculus uir. Et quomodo pullus eius est? Quia non prius quod spirituale sed quod animale, deinde quod spirituale . Sedet prius rex mansuetus super asinam, postea super pullum: prius caro domatur  ut iugo habilis sit, deinde nascitur pullus et nutritur et roboratur ut sessorem suum portare possit. Et quare filius subiugalis? Quia sub uiro est mulier, et mulieris caput uir , et tamen filius est subiugalis, quia per mulierem uir, sed in dolore ipsa pariet. Sedeat super utrumque rex mansuetus faciens pacem, nec hec sibi inuicem aduersentur. uenit tibi mansuetus, et tu non uadis ei? Egredere de terra  carnis tue, et de cognatione matris tue: et de domo , id est, memoria patris tui. Pater tuus Amorrheus est, et mater tua Chananea . Huius patris obliuiscere, et tunc concupiscet rex decorem tuum. Decor magnus est,  si audis et uides, et inclinas aurem tuam. Audis per obedientiam, uides per intelligentiam, inclinas aurem tuam per humilitatem. Hic decor, hic omnis gloria ab intus est in fimbriis aureis : hunc decorem tuum rex mansuetus concupiscit. Egredere ergo de ciuitate; quia uidit, inquit, iniquitatem et contradictionem in ciuitate . Egredere cum pueris Hebreis, qui transeunt simpliciter in occursum Domini. Sterne in uia ramos oliuarum , et opera misericordie pedibus eius accommodes. Accipe frondes palmarum, ut triumphes de principibus tenebrarum. Nihil in te resideat quod in occursum Iesu non prodeat, quia nec ungula in Aegypto, Pharaoni relinquenda est. Manus et cor, lingue concinant Osanna in excelsis.  uidens uidisti, Domine Deus, afflictionem populi tui qui est in Aegypto, et inclinasti celos tuos et descendisti liberare nos. Indulta est mihi, Domine, modica quies ab operibus tenebrarum durissimis, quibus mentem meam uehementer afflixit importunus exactor. Pharaonis, et Sabbati tui preparatio iam letificauit animam meam. uerumtamen nondum usque ad speluncam perueni, ubi plenius intelligam pustulas et neuos qui maculant faciem meam, que ualde displicent in oculis tuis; quoniam et si lauero me nitro , et multiplicauero mihi herbam Borith , maculata sum iniquitate mea. Et nunc, Domine, passionis tue dies urgere nos deberent magis quam prepositi Pharaonis: quoniam in operibus tuis iustitia est et pax et gaudium in  Spiritu sancto. Nos autem dormitamus, te, Domine, pro nobis orante, quia oculi nostri tempore nostro grauati  sunt. Suscita nos ut uigilemus et oremus, ne incidamus in tentationem; quoniam tribulatio proxima est nobis. Quam cito clauditur oculus ne te uideat, collabitur pes noster in hoc mare magnum et spatiosum manibus [nauibus], ubi sunt reptilia quorum non est numerus; que somniorum suorum phantasiis intentam ludificant animam, et trahunt in cor maris, unde non facilis ad superiora reditus est, nisi tu emittas manum tuam de alto et liberes nos de aquis multis. Suscita nos, Domine, ut tecum uel una hora uigilemus et oremus.  Quis autem est qui tecum una hora uigilet? Auulsus enim es a nobis quantum iactus est lapidis, et agonizas prolixius, ita ut gutta sanguinis tui decurrat in terram . Longe auulsus es a nobis quia lapis est abscissus de monte sine manibus, et iactus est lapis, et percussit Goliam in fronte, et statuam in pedibus. Iste est iactus tuus longe a nobis, quia etiam adusque interiora uelaminis precursor introisti pro nobis, ubi semper interpellas Patrem. Sed utinam gutta sanguinis qui de agone tuo sudat, usque ad terram decurrat; et aperiat terra os suum, et bibat illum et clamet ad te, et tecum ad Patrem, melius quam sanguis Abel!  Quis autem, est, Domine, qui tecum una hora uigilet? Etiam in celo non est factum silentium , nisi quasi  media hora; quanto minus in terra, una hora , uigilabimus tecum? Quoties et redis ad nos, et inuenis dormientes , et tamen benigne suscitas nos, et iterum abis secundo et tertio eumdem sermonem dicens?  Statim autem ut recesseris, iterum somnus occupat nos, nec uigilare possumus nisi quandiu nobiscum es et suscitas nos. uenis in secunda et tertia uigilia , sed beatus ille seruus quem tunc inueneris uigilantens . Iam prime et quarte uigilie nulla mentio fit; quia nec primeua etas sensum recipit uigilandi, nec ultima spem prolixius dormiendi. Et quid est, Domine, quod tertio rediens, copiam dormiendi prestas? Dormite iam, inquis, et requiescite . Nunquid alium concedis somnum, ubi requiescitur;  et alium prohibes in quo oculi grauantur? Ita est: qui enim uigilat in te, suauiter dormit, et silet, et somno suo requiescit; qui autem dormit, a te, sicut ebrius nocte  nesciens grauiter agitatur. Tristis est, inquis, anima mea usque ad mortem . Anima tristis est que exspectat mortis tribulationem: quis enim sciat utrum ad sinistram an ad dextram eat? Quis enim sciat quomodo respondeat ad arguentem se, quando iudex sicut parturiens  loquitur? Ideo tristis anima, similis fiat pellicano solitudinis, qui odit ciuitatem, conuenticula eorum de sanguinibus, et macie solitudinis pallet, et sicut nycticorax in parietinis Scripture querat sibi escam tota nocte, et euolet in  passerem super tectum uigilantem et cauentem quando ueniat fur. uel Iudam non uidetis, quomodo non dormit? Quam peruigiles habet oculos auaritia! Quomodo circuit orbem terre! Non cessat manus eius, non cessat pes, et coaceruat sibi iram in die ire. Et tamen dormit Simon, dormit Iacobus et Ioannes. Quare? Quia non attendunt quid post paululum futurum sit; periculi magnitudo somnum fugat! Nunquid dormiuit Petrus in atrio? Nunquid dormierunt qui relicto eo fugerunt? Nunquid dormiuit adolescens quando tenuerunt eum, et ille, reiecta sindone, nudus  profugit? Et tamen frigus erat, quia stabat Petrus et calefaciebat se : magnitudo periculi, et frigus et famem facit obliuisci. Euigila tandem, euigila, miserabilis  anima; si non amore, saltem timore. Cogita saltem cruciatum quem iam passura es in morte; certe nulla crux est durior quam mors. Mors, inquam, ipsa est durissima crux que tibi paratur; ad quam quotidie tu festinas, et non attendis: uide quomodo te mors crucifigit, corpus rigescit, crura distenduntur, manus et brachia decidunt, pectus anhelat, ceruix languescit, labia spumant, oculi stupescunt, facies exsudat, uultus horrescit, et uelut testa pallescit. Ista te manet crux, nescio utrum in lectulo molli, an in cruce rigida suauius moriatur, nisi quod crux citius dolorem abscindit. Que uidemus et sentimus leuia sunt ad ea que intus anima iam pregustat. Nam sensus a corpore cito recedit, animam sua mors semper comitatur. Cum ambularent  animalia, ambulabant pariter et rote iuxta ea . Si uita nostra proficeret, tota sancte Scripture nobiscum ambularet, sed quia per paludes et saxa pedibus euntes offendimus uix rote nos sequuntur. Passio Domini celebratur, et nos uoluptati operam damus! Clamat nobis de cruce: O uos omnes qui transitis per uiam, attendite et uidete si est dolor similis sicut dolor meus , et nemo est qui audiat, nemo est qui consoletur, nemo est qui respondeat. Sitio , inquit. Domine, quid sitis? Ergone plus cruciat sitis quam crux? de cruce siles, et de siti clamas? Sitio: Quid? uestram fidem, uestram salutem, uestrum gaudium; plus animarum uestrarum quam corporis mei cruciatus me tenet. O uos omnes qui transitis per uiam, attendite  et uidete si est dolor similis sicut dolor meus. Attendite dolorem meum, ut in dolore meo uideatis dolorem uestrum; dolor meus imago uestri doloris est. Quod attenditis in corpore meo, attendite et uos si similis dolor non est in corde uestro, transitis a uobis ad me; transite a me in uos, et uidete si similis dolor in uobis sit sicut dolor meus. Nolite flere super me, sed super uos ipsas flete, filie Ierusalem . Nam ille dolor, quem transitis et non attenditis, magis est flendus quam dolor meus: propter scelus enim uestrum percussus sum. Hec nobis de cruce tua clamas, o benigne Iesu; et si non uerbis, tamen ipsa re: quid tibi respondeam? quid loquar? aut quid retribuam? fecisti ergo mihi de corpore tuo speculum anime mee. Nesciebam  contumelias et terrores, et colaphizantem me incessanter Satanam, nisi uiderem artem medicine tue similia similibus curantem, et appenderem in statera  hinc calamitatem tuam, illinc iniquitatem meam. Dedisti corpus tuum percutientibus, et genas tuas uellentibus, faciem tuam non auertisti a conspuentibus in te , ut alape tue alapas meas remoueant, et flagella flagellis expientur, et opprobria exprobrantium que ceciderunt super te auferant a me opprobrium sempiternum. Hec sunt linteamenta mundissima carnis tue, quibus uulnera mea alligasti, o Samaritane misericors, ut imponeres me super iumentum tuum et perduceres in stabulum, quoniam uere languores nostros ipse tulisti,  et dolores nostros ipse portasti, cuius liuore sanati sumus . In domo ergo principis sacerdotum, uelata facie colaphizatur Christus, quia in domo conscientie cecata mente colophizatur Christianus. Quod enim Christus in publico, ego patior in occulto; quod ille foris a ministris Caiphe, ego intus a negotiis Satane; quia super dorsum meum fabricauerunt peccatores : faciem mihi uelauerunt, faciem meam in terra defixerunt, et dorsum incudem suam fecerunt, et super dorsum meum fabricauerunt peccatores: sed adhuc intra domum contineor, ubi puella moritur et suscitatur, nam et ibidem Petrus negauit, dicens: O homo, non sum ; hominem attendo, non Deum; hominem timeo, non Deum cuius ueritatem nego. Nonne tibi  Petrus in his uerbis uelatam habuisse faciem uidetur? Unde tertio colaphizatus est? quia tertio negauit, Et Paulus tertio rogauit Dominum ut auferret a se angelum Satane qui  eum colaphizabat. Uterque ergo apostolus colaphizatus est, uterque naufragium passus; ille intus, iste foris. uoluisset quidem Satanas  tandiu Petrum colaphizando cribrare sicut triticum , donec omnem ab eo fidei medullam excussisset, sed ego, inquit, Petre, rogaui pro te, ut non deficiat fides tua , unde respexit Christus, et egressus foras fleuit amare. Tandiu faciem habuit uelatam Petrus, donec respexit eum Christus. Sed nunquid non etiam prius respiciebat? etiam, sed Petrus respicientem se Chritum  non respiciebat, quia uelatam faciem habebat. Unde bene alius euangelista, et recordatus est, inquit, Petrus ; recordatus Petri, respectus fuit Christi. Ergo cum peccatorum flendo, recordaris, a Christo uideris; imo sublato uelamine Christum uides. Et egressus foras : propterea negabat, quia intus esse nolebat; et tamen quando negauit, foras egressus est. Unde, foras? de domo Christi, de domo fidelium. At ubi de domo Caiphe foras egressus est, in domum Christi intromissus est. Quot sunt hodie qui dicunt: Nos sumus de domo Christi, nos sumus de domo Ecclesie; et sunt de domo Caiphe: hoc est, hypocrisis? Quod Petrus negando, hoc isti faciunt affirmando, sed nisi confitendo  exeant foras et amare fleant, non intrant in Ecclesiam Christi. Amaritudo fletuum uelamen diluit oculorum. In domo ergo Caiphe colaphizatus est Christus, quia in domo Caiphe colaphizatur Petrus, et quod Petrus a Satana intus passus est, hoc Christus a ministris Satane foris pertulit. Attende et uide si est dolor similis sicut dolor meus . uide quis grauiora pertulit opprobria, Christus foris in corpore, an Petrus intus in corde? Sed iam ad Pilatum eatur. Mane autem facto , uinctus adducitur ad Pilatum: quandiu culpa latet, nox est, at ubi ceperit innotescere, mane fit. Tunc iam ligatur a principibus sacerdotum, et traditur Pilato, hoc est principi tenebrarum: sicut et Apostolus iubet huiusmodi tradere Satane in interitum  carnis . Effertur adolescens de domo ad portam ciuitatis , ubi sedet Pilatus pro tribunali, in porta enim ciuitatis iudicium solebat fieri. Pilatus autem apprehensum flagellauit. Sepe dum culpa retegitur per impudentiam peccatorum effrenatur; augentur flagella, plage multiplicantur, multa enim flagella peccatorum . His flagellis  seculi Pharao cedebat filios Isrel. Post hec traditur militibus ad illudendum , ipsa est malitia spiritualis nequitie. uide ordinem miserie: A principibus sacerdotum traditur principi tenebrarum, qui flagellis suis sibi mancipapatum, militibus suis exposuit altius illudendum, et postea nouissime crucifigendum: post crucem enim non restat supplicium, quia peccatum morte terminatur,  sed uitata iam morte, maiori demonum ludibrio peccator agitatur. Exuentes quippe eum ueste totius Christiani decoris quasi pro regio splendore chlamydem coccineam  circumdant, cum propter crudelem sanguinolentiam a plerisque et honoratur et circumdatur: unde et plectentes coronam de spinis , ponunt super caput eius, cum de rapina pauperum spineas ei diuitias coaceruantes, caput eius ad regnum elationis efferunt. uindicat enim pecunia, quod Sapientia sibi dicere solebat: Per me reges regnant et conditores legum iusta decernunt ; ubi pecunia, ibi rex, ibi clientium copia. Unde et arundinem in dextra eius ponunt  . Potestas enim et regnum impiorum arundo est, uento agitata; regnum autem Christi, uirga ferrea. Et bene in dextera arundo ponitur: quia dextera eorum, dextera iniquitatis . Iam quod sequitur luce clarius est, quia genu flexo talibus illuditur potius quam seruitur. Aue, rex Iudeorum, et exspuentes in eum , laudibus superuacuis [laudatur enim peccator in desideriis anime sue, et iniquus benedicitur ]. Acceperunt arundinem et percutiebant caput eius . A talibus rectoribus, milites eorum potestatem accipiunt nocendi et deuorandi pauperes, quod totum tamen redundabit in caput eius, cuius auctoritate se tuentur. Hec tertia mors est, quando sedet fetens in cathedra pestilentie : his mortibus  infelix anima, ante extremam crucem morte afficitur, et quod miserabilius est, talibus opprobriis quasi pro magnis honoribus delectatur, et talis quotidie ducitur ad crucem, baiulans ipse sibi sue damnationis supplicium. Sed quid est quod post illusionem, chlamyde exuitur, et suis uestibus reinduitur; nisi quod sepe superbus Adam, cum per dolorem carnis confinia mortis ingreditur, deposita elatione, ad putredinis sue considerationem reuertitur? ubi uidelicet uel miseratione diuina penitentie fructus inuenit, uel post tremendum iudicium duplici contritione conteritur. Sic Herodes cum ueste regia prefulgidus, plusquam decuit a populo ei acclamaretur, mox percussus ab angelo, exutus chlamyde uestem suam reinduit, et consumptus a uermibus,  exspirauit. Rectene illusus est? Aue, Rex Iudeorum , quid superbis terra et cinis?  quid ueste nitida gloriaris? Subter te sternetur tinea, et operimentum tuum uermis est ; hec tua uestis est; illuserunt tibi qui chlamyde coccinea circumdederunt. Sic Antiochus et Domini natalis hostis Herodes, alienis uestibus depositis, in suis uermibus exspirarunt. Redi ad cor tuum tandem aliquando; redi, uetus Adam; uide ubi et quomodo te requisiuit et inuenit nouus Adam, ostendam tibi in corpore eius ignominias anime tue. Non satis fuit quod per colaphos et noua irrisionum genera, post te fugientem, clamitans et miserans percurrit, et usque ad nouissimum crucis supplicium, te animam efflantem consecutus inuenit et apprehendit? Quis  enim latro ille nisi Adam fuit? Qui ex quo primum in paradiso sui ipsius homicidium perpetrauit; tandiu a Christo fuit reus et abscondit se, donec in crucis articulo nouissime consumptus et comprehensus fugere et latere amplius non potuit. Ibi tandem comprehensus ad te, bone Iesu, conuersus est; culpam suam confessus est; penam libenter amplexus est: tu enim admonebas ne pati abhorreret, quod te quoque secum pati uideret. Ille ergo tibi de toto hoc mundo solus et unus adhesit, et ideo solus de toto hoc mundo tecum in paradisum intrauit, ubi et tam firmiter non iam custos paradisi sed ciuis et domesticus Dei collocatus est, ut amplius inde cadere iam non possit. O beatissimum latronem, imo non latronem sed martyrem et confessorem!  necessitatem enim uertit in uoluntatem, et penam commutauit in gloriam et crucem in triumphum. In te, beatissime confessor, martyr, de totius mundi sterilitate, fidei reliquias tollit Christus: tu, fugientibus discipulis et Petro negante, socius et comes passionis eius fieri gauisus es; tu, Petrus in cruce fuisti; et Petrus in domo Caiphe, latro. Tandiu hic Petrus latro fuit, quandiu intus latitans Christum foris negauit: et ideo et Petrum precessisti in paradisum, quia qui te cruce complexus est dux et rector tuus, eadem die qua ipse ingressus est, fidelem et gloriosum militem secum te pariter introduxit.

Egenus et pauper ego sum , Domine, et claudus ex utero matris mee , et ecce sedeo  ad portam templi tui que dicitur speciosa , non ualens nec uolens introire, quin potius egestate bonorum tuorum mendicans foris alimoniam carnis mee, ereas et falsas imagines hominum, ubi coaceruem mihi talentum iniquitatis, fasciculos deprimentes. Et ecce hora orationis nona  est; ascendunt Petrus et Ioannes.  apostoli tui ut orent ad templum sanctum tuum, ego hereo terre et luto, terrena et uana sapiens, et aliis intreuntibus ego foris remaneo non querens cum eis ea que Patris tui sunt, sed que primi patris mei, que me siue foras quotidie ponunt, et male concupierunt. Ecce iam hora orationis nona est, inclinata est dies, prope est nox; cum surrexero mane diluculo, de  his que nunc mendico nichil in manibus meis reperiam. Hora, inquam, orationis nona est; orasti hac hora pendens in cruce; orasti, inclinato capite clamans uoce magna , et expirasti; orasti, inclinato capite in spiritu humilitatis, et clamans uoce magna, altissimo et secretissimo affectu paterno et nostre caritatis; in illo, Domine, clamore ualido exspirasti, et eumdem quem de nobis tunc habebas compassionis animum tecum adhuc reseruas, quia caritas tua refrigescere nescit. Erat autem hora orationis nona. Et quare nona orationis erat hora? quia circa horam nonam tenebre facte sunt [tenebre facte sunt usque in horam nonam]. Repellendus erat horror tenebrarum, qui uniuersam operi erat terram; repellenda caligo populorum, que ex  tunc ceperat abundare ex quo tu cepisti ad auram post meridiem deambulare; ex quo tunc non cessasti clamans, ubi es Adum?  Sequens post tergum fugientis et abscondentis se quantum in ipso fuit qui et dimissus est de paradiso uoluptatis, et peruenit usque ad condignum sue cruciatum iniquitatis. Sed nos, inquit, digna factis recipimus, hic autem quid fecit?  O Adam, quam sero in hec uerba prorupisti! Modo te primum inueni. Amen amen dico tibi, hodie mecum eris in paradiso : ideo est hora orationis nona. Nona orauit: nam decima paradisum intrauit. Propterea non introibat claudus in templum, quia nondum usque ad decimam generationem peruenerat, sed Petrus ad eum: In nomine, inquit, Iesu Christi surge et ambula . uere uos estis montes ad quos leuaui oculos meos, unde ueniet auxilium mihi: sed auxilium meum a Domino , quia dixisti: In nomine Iesu Christi surge et ambula. In uerbo Christi laxas rete, et in uerbo Christi claudum leuas. In uerbo Christi solidantur bases eius et plante. Que sunt bases eius? Fides et timor: et que plante? Spes et caritas: ideo bene Petrus et Ioannes simul ascendebant; quorum alter fidei alter caritatis insigne ferebat. Ascendebant ad templum tuum, Domine, tecum simul oraturi ut et ipsi tecum simul intreant in paradisum sanctuarii tui. Quia scissum est in morte tua uelamentum quod erat super faciem Moysi . Sed noluerunt introire soli, quia nec tu, Domine, solus paradisum  introisti. Tu latronem, isti claudum introducunt. Sed neque iam latro in paradiso est, neque claudus in templo: quomodo enim claudus est qui stat et ambulat, exsilit et Dominum laudat? Aut quomodo latro est, si cum Christo in paradiso? Non enim iuxta te habitabit malignus . Latro fuerat quando latebat ante confessionem; iustus autem post orationem, quid enim orauit? Memento mei dum ueneris in regnum tuum . O magna fides, o magna caritas! orat pro futuris, non presentibus; non uult de cruce deponi, sed in regno Christi reponi: quid enim est aliud dicere quam, cupio dissolui et cum Christo esse . Nescio quid Paulus magis isto latrone cupierit. Memento mei! O cor contritum et humiliatum! Quid minus uel humilius  potuit rogare, quam ut sui memor esset? Memento mei! cuius mei, inquam, tam indigni, tam peccatoris: iniquitatem meam ego cognosco et peccatum meum contra me est, confundor oculos meos ad te leuare; tibi soli peccaui, tu solus potes a peccato meo me mundare: malum contra te feci. cum me tibi uolui celare; latro sum anime mee, homicidium quidem feci; uolui occultare, sed malum coram te feci; memento mei, miserere mei, merito in hanc miseriam deueni, qui tuam beatitudinem deserui; diues eram, et ecce quam pauper factus sum! De omni ligno paradisi poteram comedere et delectari, et ecce crucior et morior in hoc ligno, memento mei, tui oblitus eram, sed tu, cum iratus fueris, misericordie memor eris. Miserere mei secundum  magnam misericordiam tuam : uideo in te, magnam et tuam; hoc est competentem tibi misericordiam, que te mihi, ad mei consimilem condescendere fecit miseriam. Ego digna factis  recipio; tu autem quid fecisti? uideo te mihi in pena similem, quem in actu uideo tam dissimilem! Non potuisti me longius sequi. Unde uenisti? A summo celo  egressus es, et de utero uirginis, speciosus forma processisti, et mecum pendes in ligno! Quis huc te adduxit? sola misericordia. Secundum hanc magnam misericordiam tuam miserere mei, Deus. Deus es, non homo tantum: Deus es, ego homo, ego plasma tuum, ego quem fecisti ad imaginem et similitudinem tuam; imaginis  tue, Deus, miserere. Sed in quo te agnoscam misereri? in eo quod imaginem meam in te uideo similem, et eamdem mecum miseriam pati; quid ergo restat nisi ut sperem de tanta misericordia? Quis, inquam, possit desperare? Ergo memento mei dum ueneris in regnum tuum. uadis ad regnum tuum, implesti negotium tuum! ad hoc uenisti ut me reducas tecum; tecum ire concupisco, et hanc amarissimam mortem pati non contremisco, non erubesco. Quomodo enim contremiscerem, ubi te mecum esse uiderem? etiamsi ambulauero in medio umbre mortis, non timebo mala, quoniam tu mecum es, aut quomodo erubescerem quod te Dominum celi portare uiderem? Qui enim te erubuerit et tuos sermones, hunc erubesces cum ueneris in maiestate  tua, et Patris et sanctorum angelorum. Qui non baiulat crucem suam , et sequitur me, non est meus discipulus; hic est sermo tuus: qui hunc sermonem erubuerit, hunc tu erubesces: qui enim erubescit crucem tuam, erubescit gloriam tuam; mihi autem absit gloriari nisi in cruce Domini nostri Iesu Christi. Crux gloria tua est, crux imperium tuum est: ecce imperium tuum super humerum tuum; portas portantem te. Qui portat crucem tuam, portat gloriam tuam; qui portat gloriam tuam portat te; portantem autem te, tu portas super humerum tuum, quia imperium tuum super humerum tuum : ergo qui te portant imperium tuum sunt - in ipsis enim tu regnas. O maxime imperator! seo quomodo, aut quo portas imperium tuum super  humerum tuum? humerus tuus altus est, humerus tuus fortis, humerus tuus pertingit usque ad Patris consessum super omnem principatum et potestatem et uirtutem. Illuc perducis ouem centesimam, illuc deducis ouem Ioseph . Ad dexteram Patris deducitur ouis Ioseph. ualde iam secura ouis Ioseph; Christus te portat super humerum suum; fortis est humerus eius, noli timere; altus est, noli ad ima respicere, quia nemo mittens manum suam ad aratrum, et respiciens retro, aptus est regno Dei . Graue iugum super filios Adam a die natiuitatis eorum, usque ad diem reuersionis in matrem omnium!  Quandiu sum filius ueteris Adam, graue iugum porto. Si essem filius noui Adam, leue iugum portarem. Quod est iugum graue? talentum plumbi;  et quod est onus leue? crux Christi. Illud sicut scriptum est, submergitur in aquis uehementibus ; istud enatat super aquas. Mira res! nichil formidolosius homini quam crucem pati. Sed quare timent homines crucem? Quia latrones sunt: si latrones non essent, crucem non timerent; ergo qui timet, latro est. Quomodo, inquis, latro est? audi Christum: uos autem, inquit, fecistis eam id est, domum meam speluncam latronum . Templum Dei sanctum est, quod estis uos; faciunt ergo homines seipsos speluncam latronum: iugulant homines et trahunt in speluncam suam. Quod enim maius homicidium, quam ut seipsum interficiat homo? uel quod grauius homicidium, corpus occidere  an spiritum? O quoties homo spiritum suum interficit! quot homicidia in semetipso perficit? quoties uoluntarie et ex studio peccatum perpetrat, quid aliud quam seipsum iugulat? Omnis enim qui acceperit gladium, gladio peribit . Gladius anime peccatum est; peccatum anime mors est; qui hunc gladium manu proprie deliberationis acceperit; hoc est acceptum habet et gratum; primus in seipsum manum mittit, primus semetipsum interficit: Gladius, inquit, eorum intret in corda illorum . Nec satis est semel occidere et quiescere; millies et millies crudeles in se manus conuertunt; et ueloces sunt pedes eorum ad effundendum sanguinem suum uiri sanguinum et dolosi. Quomodo dolosi? Quia congerunt cadauera mortuorum  in speluncam suam, et operiunt aggere terre ne uel ipsi uideant, uel ab aliis uideantur. Nolunt ipsi uidere, ne horrorem uel pudorem ingerant eis in faciem, morticina fetentia; nolunt uideri, ne forte deprehensi tanquam latrones homicide ad horrenda supplicia pertrahantur. Quid autem in omnibus suppliciis tam horrendum quam crux? Ideo timent crucem latrones, quia crux scelerum uindex est, crux impiorum pena est, crux equa lance iudicat et remunerat, binc nocentes, illinc innocentes, ideo crux impiis formidolosa, piis autem super omnia ligna paradisi gratiosa est. Nunquid enim Christus crucem timuit? nunquid Petrus? nunquid Andreas? imo et optauit, exsultauit enim ut gigas ad currendam uiam : Et, desiderio, inquit, desideraui  hoc pascha manducare uobiscum antequam patiar . Manducauit pascha cum discipulis, manducauit et pascha cum passus est, quando transiuit ex hoc mundo ad Patrem: Ego, inquit, habeo cibum manducare quem uos nescitis; meus cibus est ut faciam uoluntatem Patris mei , et uoluntas Patris est ut calicem bibam. Ergo in cruce manducauit et bibit, et ebriatus est, et dormiuit. Risit uerenda eius maledictus Cham; et filii, auum referentes, altissimi soporis mysterium pallio contexerunt: Immisit quippe Dominus soporem in Adam et tulit unam de costis eius, et edificauit in mulierem et adduxit eam ad Adam . Manifesta res est, quia dormitauit Christus, et soporatus est Christus, et de latere eius quotidie edificatur, et pascitur, et  nutritur Ecclesia, et adducitur a finibus terre, ut assistat Regina a dextris in uestitu deaurato circumdata uarietate. In cruce ergo pascha manducauit, quia ascendit in palmam, et collegit fructus eius. Cum exaltatus, inquit, fuero, omnia traham ad me , que omnia? celum, terram, et inferos. Traxit ad se Patrem, quia clamor eius introiuit in conspectum eius, in aures eius; et contremuit terra, et petre scisse sunt, et monumenta aperta sunt, quia uocem Filii Dei audierunt. Sic Mediator Dei et hominum, medius inter celum et terram, pascha manducabat, et fructus arboris undique colligebat, quos in corpus suum traiiciebat; quia confluebant omnia ad arborem uite, que erat in medio paradisi; restincta enim erat framea, que uiam intercluserat.  Quis ergo amplius crucem timeat? in cruce enim pendet omnis fructus uite, quia ipsa est arbor uite que est in medio paradisi; ipsa est altitudo, latitudo, sublimitas et profundum; ipsa bonos colligit et remunerat; ipsa malos disperdit et condemnat; ipsa est mestorum consolatio, esurientium refectio, perfectorum gloriatio. Circuire possum, Domine, celum, et terram, et mare et aridam, et nusquam te inueniam nisi tantum in cruce; ibi dormis, ibi pascis, ibi cubas in meridie . Crux enim tua fides est cuius latitudo caritas, longitudo longanimitas, altitudo spes, profundum timor. In hac cruce te inuenit quicunque te inuenit, in hac cruce anima suspenditur a terra, et dulcia poma de ligno uite  decerpit; in hac cruce Domino suo adherens dulciter decantat: Susceptor meus es tu, gloria mea et exaltans caput meum .

Nullus ergo te querit, nullus te inuenit, nisi crucifixus. O gloriosa crux, radicare in me, ut ascendam in te! Sed ubi crucifixerunt eum?  in Caluarie loco. Beatus uero locus in quo figitur crux. Bona caluities que tali fronde uestitur. Ad hanc caluitiem Eliseus ascendebat: Ascende, calue. Ascende, calue . uide si non caluus est et noster Eliseus: Filius hominis, inquit, non habet ubi reclinet caput suum . Ecce quam caluus est qui non habet ubi caput reclinet! caluus est, quia regnum eius non est de hoc mundo; caluus est noster Eliseus, quia discipuli eius relicto eo omnes fugerunt  , quid enim discipuli, nisi capitit capitis, qui omnes numerati sunt?  Ergo in Caluarie loco uexillum crucis erigitur. Pro eo, inquit, quod ambulauerunt filie Sion extento collo et nutibus oculorum, decaluabit Dominus uerticem filiarum Sion . Decaluet Dominus uerticem capilli perambulantium in delictis suis . Decaluabit, inquit, uerticem filiarum Sion, et faciet ibi Caluarie locum, ut ibi figatur gloriosa Christi crux, ubi sedem sibi superbia locauerat. Dilata, inquit, caluitium tuum sicut aquila . Aquila decaluata, perspicuo sole fruitur; sic anime caluities quanto dilatatur, tanto se purius in eam uera. lux infundit; qui autem sibi comam nutriunt, cecitatis et grauitatis sibi damnationem acquirunt. Propterea  lucis huius beate uisionem perdidit Absalon, quia grauabat eum cesaries, et non nisi semel in anno tondebatur, et crines suos ponderabat ducentis siclis pondere publico , unde in eodem crine suspensus ad arborem interiit. Absalon, patris pax, ipse est et Iudas, et quicunque in pace, Christo est amaritudo amarissima . Aue, Rabbi , uoce et osculo, Patri pacem ferebat, ore suo benedicebant, et corde suo maledicebant . Homo, inquit, pacis mee, in quo speraui, qui edebat panes meos, magnificauit super me supplantationem . Unus est et multi sunt. Ecce Absalon, ecce Iudas, ecce corpus Satane. Sed quomodo comam nutriebat? fur erat, et loculos habebat . Ista eum cesaries grauabat, et semel  in anno tonsus, quando semel retulit triginta argenteos et proiecit eos in templo; quos ponderauit ducentis siclis, qui numerus immundorum est, et hoc, pondere publico, non pondere sanctuarii; penitentia enim ductus peccatum suum ualde ponderauit. Peccaui tradens sanguinem iustum . Singula uerba plena sunt ponderibus, sed pondere publico, non pondere sanctuarii, quia plus erubuit infamiam quam conscientiam, plus suam nequitiam quam Dei misericordiam ponderauit. Audi pondus sanctuarii: Peccaui, malum coram te feci, dele iniquitatem meam . Hinc iniquitatem meam ego agnosco , illinc misericordiam tuam magnam attendo; miserere mei, Deus . Audi et pondus  publicum: Maior est, ait Cain, iniquitas mea quam ut ueniam merear . Retulit ergo triginta argenteos, et proiecit in templo . uide quam magni ponderabat eos, non proiecit eos in sterquilinio, sed in templo, nimirum talibus semper diis templum suum deuouerat: Auaritia enim, simulacrorum seruitus est , et auaritia excecat oculos sapientum . Ecce infelix qualiter excecatus est! maluit seipsum perdere, quam denarios perire. Denarios templo, seipsum laqueo addixit; amabat heredes suos qui eosdem denarios exinde colligerent, qui etiam nunc reseruant in suo Corban. Proiecit eos in templo, et abiens laqueo se suspendit. Iamdiu erat quidem quod a Christo recesserat et auaritie laqueo se suspenderat: sed quod  fecerat, in occulto, palam, omnibus innotuit .

Exterioris pene qualitas, supplicii modum aperuit; quia per que peccauerit homo, per hec punietur . Suspensus crepuit medius , plenus erat uenter, et ruptus est. Uter crepuit medius ubi sedes erat Satane, crepuit ergo uas contumelie, quia non erat de uasis figuli que probantur in fornace : propter quod in agro figuli in sepultura peregrinorum  sortem non habuit: sed uelut testa crepitans per inane dissoluitur, et diffusa sunt omnia uiscera eius . Pecunie uiscera sunt auari; illa diffunduntur et perduntur, sed uiri misericordie colliguntur. Pendet adhuc Iudas et Absalon per comam capitis sui, et mulus cui sederat pertransiit . Nolite  fieri sicut equus et mulus, quia mundus transit et concupiscentia eius. Crinis Absalon quo suspenditur, radix omnium malorum auaritia est , ubi hec radicauerit, omnium malorum cesaries abundabit. Mulus uero ex equo et asino mistus est duplex animus qui foris ostentat quod intus non seruat. Talis erat Iudas, talis Absalon: foris pietas intus malitia; duplex iniquitas. Equus manifeste tumet, asinus simpliciter ambulat, mulus nequam et subdolus, incautum precipitat.

Aperi nobis, Domine, aperi nobis ostium lateris tui quod est in arca tua, ut introducas nos cum mundis animalibus septena et septena. Tu es uerus Ne quem solum inuenit Deus Pater tuus iustum  coram se . Hic est, inquit, Filius meus dilectus in quo complacui : Tu cognoscis oues tuas, et ipse te agnoscunt, quia sunt animalia munda septena et septena qui septiformi gratia et operibus lucis. Sabbatum ex Sabbato adepti iam digni sunt octaue conscribi; qui numerus tantum in arca saluatus est.

Introduc et nos ad te per ostium lateris tui, quod est fides Ecclesie, et claude ostium a foris  donec pertranseat iniquitas. Et cessante diluuio, iterum nobis aperias ostium, non iam fidei sed spei; ostium contra ostium quod in montis edificio Ezechieli prophete monstratum est . Interim tamen et fenestram habes in arca, per quam dilectus mittit manum suam , et columbam suam excitat:  Surge, inquiens, amica mea, speciosa mea, et ueni . Et cum euolat post te ut apprehendat te, tu effugis et ascendis super cherubin, et uolas, super pennas uentorum , ut non inueniat pes columbe tue solidum quid de te ubi requiescat, nisi iterum ad arcam tuam reuertatur, et tu manu apprehensam iterum in sua mansiuncula reponas . Tutius est enim in portu fidei interim prestolari et quiescere, quam te nimis et frustra insequendo in aquas diluuii intransmeabiles decidere et submergi. Aque enim que a dextro templi latere effluunt , mille passus mensurate, usque ad talos ueniunt; et post alios mille passus, usque ad genua; iterum post alios mille, usque ad renes ascendunt; post alios autem mille passus, in  tantum crescit et intumescit fluuius ut transuadari non possit ; sed oporteat retro potius redire ad solidum ripe, ideo sancta animalia ibant et reuertebantur . Columba quoque cum non inueniret ubi pes eius requiesceret, ad arcam reuersa est . At uero coruus semel emissus nescit reuerti , quia non simplici oculo persequens uanitatis diluuio interceptus est, et merito. Quid enim columbe et coruo? Quid candido et nigro? Quid Iude et Ioanni? Quid Christo et Belial?  Et tamen Christus inter Iudam et Ioannem medius sedet inter electum et reprobum latronem medius, et Ne inter coruum et columbam; sed coruus semel emissus non est reuersus, quia Iudas egressus in ere submersus est. Sed quid, o Domine, quod  unus ex militibus lancea latus tuum aperit?  Quis est ille unus ex militibus, nisi forte ille qui tunicam tuam inconsutilem sorte accepit; ipsa est nimirum unitas fidelium, que tibi soli militat; cuius lancea predicationis cunctis credentibus latus tuum aperuit. uiuus est enim sermo Dei et efficax, et penetrabilior omni gladio ancipiti . Hec est illa lancea quam Habacuc propheta fulgurantem hastam nominat ; hanc hastam cum urceo aque tulit Dauid a capite Saulis inimici sui dormientis , quia superbis et inuidis ac negligentibus sermo sapientie simul cum gratia subtrahitur; sed dormientem, filius Saruie confodere uoluit semel, ut secundo opus non esset, nisi hunc  Dauid benigne prohibuisset; quia peccatorem pigrum et contemnentem nisi misericors et longanimis patientia Dei sustineret, gladius Satane  in eternum interficeret: uult enim improbus Satan, quatenus qui dormit, non adiiciat ut resurgat . At uero misericors Dauid de longinquo uertice sepius inclamat; nonne respondebis, Abner?  Retribuis enim peccatori mala pro bonis, mitissime Dauid, et admones et exspectas diutius ut respondeat tibi unum pro mille; illis autem uox tua improba uidetur, quia inquietum eorum somnum inquietas. Quis es tu, inquit, qui clamas et inquietas regem?  Ab increpatione tua, Domine, dormitauerunt qui ascenderunt equos , nec euigilare eos uult auriga  ipsorum, donec precipitet in profundum. Rex enim impiorum superbia, in umbra dormit, in secreto calami, in locis humentibus, et protegunt umbre umbram eius . Ipse est Abner qui protegit Saul. Cur, inquit, inquietas regem? Compungitur tamen aliquando et superbum cor, ad uocem Dauid, sed non usque ad correptionem. Flectitur humillimis sermonibus superbus Saul, dicente Dauid: Quem persequeris, rex Isrel; quem persequeris? canem mortuum et pulicem unum, sicut perdix in montibus . Non sine causa, uel cani mortuo uel pulici se comparat Dauid, melior est enim canis uiuus leone mortuo : melior est canis uiuens Deo, mortuus mundo, quam leo superbus et reprobus, mortuus Deo, uiuens seculo. Pulex paruulus  et mordet et salit, sic humilis iustus, carnalium uitia mordet confidenter, et salit in montibus ubi tutissimum habet refugium, ut non timeat perdicem adulteram que persecuta est Eliam , et Ioannem Baptistam interfecit . Da mihi, Domine, portionem in terra uiuentium, in sepultura peregrinorum in agro Aceldama , qui pretio magno sanguinis tui emptus est; ibi enim sepulti sunt omnes Patres nostri, qui super terram hanc aduene fuerunt et peregrini; ibi Abraham, pulcherrimam coniugem suam Saram in spelunca duplici sepeliuit . Sed quid est quod nec gratis agrum ipsum accipere uoluit, nec in electis eorum sepulcris mortuum sepelire? Quia nec sine pretio sanguinis Christi, gratis se per seipsum saluandum  credidit, nec bonum sibi estimauit esse, si in fetentibus mundi sepulcris habitaret. In electis, ait, sepulcris nostris sepeli mortuum tuum . Habet mundus electa sepulcra; illos utique quos elationis fastigium, uel superstitionis operositas perspicuos reddit. Tota Aegyptus sepulcris plena est, neque enim erat domus in qua non iaceret mortuus . Illa sepulcra in deserto desiderabant filii Isrel: Deerant nobis, inquiunt, in Aegypto sepulcra , ut cadauera nostra iaceant in deserto nuda et inhumata. In talibus sepulcris noluit mortuum suum sepelire sanctissimus patriarcha, sed ubi? in spelunca duplici; ubi spes bonorum operum, et amor contemplatiue requiescit; ibi enim et Lia condita iacet: ergo Sara et Lia in spelunca duplici,  simul abscondite sunt. Illa prius sterilis, postmodum iam senex, filium gaudii unum tantummodo peperit; hec post sex filios parere cessauit, nisi quod nouissime filiam  peperit. Mira res! hec que sex habuit filios, parere cessare dicitur ; illa que unum tantummodo, parere cessare non memoratur. Sed actiua finem habet, contemplatiua semper parit; illa in dolore, ista in gaudio parturit, et tamen utraque in eodem agro sepulta est. Nam Rachel iuxta Bethlehem subter silicem crucis superposita est , nimirum sedet ad pedes Iesu, ut de domo panis semper fecunda pariat. Ergo Sara et Rachel nunquam parere cessabunt. Lia uero, post sex filios, aut omnino parere  cessat, aut filiam parit; ipsa est carnalis uoluptas, que sub specie discretionis nonnunquam subrepit actiue; sed tamen si uere uidua fuerit, saluabitur; non per filie, sed per generationem filiorum .

In spelunca itaque duplici patriarche nobiles una cum suis coniugibus sepulti sunt; habitarunt enim in tabernaculis sicut aduene et peregrini super terram; ideo sepulturam peregrinorum, tam ipsi quam tota eorum successio, hereditate possident. Sed quid est quod Iacob grandeuus, maiore quam ceteri ambitione, suauitate, et gloria ibidem a filio suo Ioseph sepultus est?  Per Iacob grandeuum, perfecta caritas exprimitur; in qua Pater a Filio, imo cum Filio consepelitur, dicente ipso, quia si  quis diligit me sermonem meum seruauit, et Pater meus diliget eum, et ad eum ueniemus et mansionem apud eum faciemus . Hec est illa gloriosa et suauis sepultura Patris. Antiqui dierum, qui diligentes se sibi consepelit, et abscondit eos in abscondito faciei sue a contradictione hominum. Illud et ossa Ioseph  ex Aegypto, quotidie referuntur a filiis Isrel . Non enim in Aegypto ossa Ioseph Deus reliquit, qui fetentia et dealbata sepulcra detestatur . Et Moysen Deus sepeliuit; sed sepulcrum eius usque in hodiernum diem ab homine non inuenitur . Denique quis poterit illuc ascendere ubi ille ascendit per medium nebule in altissimum montem; et fuit ibi quadraginta diebus et quadraginta  noctibus, et uidit, et perscrutatus est exemplar tabernaculi admirabilis quod fixerat Deus et non homo? Propterea usque hodie dum legitur Moyses , uelatam habet faciem, quia ab homine mortali sepulcrum eius non inuenitur. In eodem agro et sanguinis, et gloriosa regum linea sortem recepit, qui sepulti sunt in sepulcro patrum suorum in Ierusalem. Illic et prophetarum uisio, et Machabeorum bellicosa uirtus gloriose decorata est. Comparetur iam, si placet, huic sepulture peregrinorum , illa quondam gloriosa in regnis, inclyta in superbia, Chaldeorum turris Babel. Quid simile huic nostre sepulture reperitur? Ibi, in plures lingua discinditur; hic, quinque ciuitates Aegypti non iam lingua Aegyptia nec Chananitide  loquuntur, sed ciuitas solis uocatur una. De illa siquidem turre Babel proiecta est meretrix Iezabel, fortificationum mater, idolorum cultrix, auaritie artifex ; et cum eam sepelire uellent, quia erat filia regis, non inuenerunt nisi tantum caluariam et manuum summitates, et sanguine respersum parietem. Hec sane est impiorum sepultura, hec digna retributio; quod ex eis nonnisi manuum summitates, hoc est operum uix extrema uestigia, remanent, et caluaries, qui fuerat locus superbie, spoliatus capillorum gloria, quia uidi impium superexaltatum, et eleuatum sicut cedros Libani, et transiui et ecce non erat . Hec est caluaries Iezabel, que uestita erat decore  meretricio et perunxerat oculos suos stibio . Decaluatus est superbie uertex, non est qui iam dignetur aspicere nisi qui uoluerit nefas eius abhorrere, ut lauet manus suas in sanguine peccatoris, et, uelut equus fortis et uelox, meretricem proiectam ungula sua confodiat et conculcet et pretereat. Hic et paries adhuc sanguineus relictus est, ut terreat uiros sanguinum et dolosos, qui propter auaritiam suam lapidant humilem Naboth. Sed canes impudentissimi, amatores cadauerum, carnes sibi fornicarias incorporant, unde et sanguinem eius consequenter lambunt, quia sicut libidinis, ita et ultionis participes erunt. Alii uero sunt canes qui fiunt ex inimicis abyssi, qui famem iustitie patiuntur, qui circumeunt ciuitatem, non Babylonie sed Ecclesie;  et quod mortuum a uitiis ibidem reperiunt, comedunt, et sibi consepeliunt. Unde autem hi quos extra ciuitatem mortuos, uolucres, hoc est demones, per inane uolantes comedunt, quales fuerunt Achitofel, et Absalon, et Iezabel, et Iudas, qui accipientes in uano animam suam, in uano etiam efflauerunt eam. Sed redeamus ad agrum Aceldema, ut admiremur et emulemur potius beatorum mansionum gloriam, quoniam memoria impiorum cum sonitu, memoria uero iustorum uiuet in secula seculorum, quales fuerunt Ioseph, qui erat decurio uir iustus et bonus  et Nicodemus, qui quondam noctis, sed iam diei minister, ad perungendum corpus Dominicum, ferebat misturam myrrhe et ales quasi libras centum . Tales sepulture  sue ministros amabat iehsu, qui corpus eius audacter eripiant de potestate tenebrarum, et sibi uindicent, ut sciat unusquisque uas suum possidere in sanctificatione et honore , ligantes illud castitatis legibus et discipline linteis, et a uermium putredine conseruantes per misturam myrrhe et ales. Sunt enim he species amare quidem, sed corruptelam remouentes: laboriosa quidem est castigatio carnis, sed aliter neque mens, neque ipsa caro seruatur imputribilis. Quasi libras centum. O mensuram bonam et confertam! librandum sane est inter corpus et animam, discretione subtilissima, ut unumquodque plenum sinum se habere gaudeat, et sit pax et equalitas inter carnem et spiritum, quatenus et mensura teneatur, et non deseratur  perfectio. He sunt quasi libre centum que corpus Iesu in sepulcro fidelium, integrum semper et suaue custodiunt. En lectulus Salomonis sexaginta fortes ambiunt, omnes tenentes gladium et ad bella doctissimi . Lectulus tuus, Iesu Christe, plusquam Salomon; sepultura tua est, in qua Sabbato requiesti ab omni opere quod patrasti. Est autem monumentum tuum in horto nouum  et in petra excisum; quia amica tua fidelis anima, hortus conclusus est, et renouatur quotidie in agnitione tua, et solidatur in petra amoris tui consepeliens seipsam tibi in interiore homine, in secreto tabernaculi tui: ibi te ambiunt sexaginta fortes ex fortissimis Isrel, in quibus opera sex dierum, opera bona et ualde perfecta sunt, ut in senario et denario  legis, imaginem et similitudinem tuam conseruent. Isti melius te custodiunt quam fallax impiorum custodia, qui sunt ad bella doctissimi, non solum carnis illecebras, sed etiam potestates ereas, nocturnosque timores abigere. Illi autem qui nocte sicut ebrii sepulcrum obsident, illi trepidauerunt timore ubi non est timor, quoniam potestas tenebrarum lucem non est sustinens, ad nuntium uite facti sunt ueluti mortui . Non ergo te custodiunt filii noctis, sed filii diei: illis enim horrorem incutit splendor tuus, ut fugiant a te; istis autem gaudium ne approximent ad te. Nobis, aiunt, dormientibus uenerunt discipuli eius, et furati sunt eum . O mendaces! uerum dixistis, sed  mentita est iniquitas sibi . Dormientes enim, Christum custodire non possunt; sed qui mane, inquit, uigilauerint ad me, inuenient me .

uobis quippe dormientibus, quid nisi somnia apparent? Ecce habetis copiosam in manibus pecuniam; illam, si potestis, custodite ne fures effodiant uel furentur: nam discipuli Christi suum thesaurum diligenter custodient: unusquisque quod amat, hoc seruare studet. Certe Michol amabat Dauid magis quam patrem suum Saul, ideo per fenestram demisit eum et seruauit . Quid est hoc? Michol filia Saul, filia quondam superbie; postquam nupserat specioso Dauid, incipit odisse patrem suum, cui dicitur in psalmo: Audi, filia, et uide, et inclina aurem tuam et obliuiscere domum patris tui, et  concupiscet rex decorem tuum . Unde per fenestram demittit Dauid; illam intellige fenestram per quam dilectus mittit manum suam ; per hanc fenestram demittitur ab amica sua ad amicam suam, hoc est ad seipsam, et absconditur in interiore homine, ubi et securus uiuat, et iniquos lateat. Abscondit enim se et exiit de templo perfidie; quoniam dum citharizat coram Saul, ut spiritum Domini malum faciat ab eo recedere, ille impius hasta eum cum pariete tentat configere. Sed declinante Dauid , quid est quod parieti hasta infigitur, nisi quod recedente Christi gratia, mens indurata, sue malitie telo confoditur? Quid autem ita hodieque perosum habet rex tenebrarum Saul, quam Dauid generum suum? Propter quod, absente  Dauid, filiam suam tulit, et dat alteri marito ignobili  sed manu fortis, cum redierit, et acceperit regnum, rursus suam sibi uindicat, quia desponderat sibi eam ducentis preputiis, a qua non solum carnis sed et mentis immunditias absciderat. ue peccatoribus, Domine, sepulcrum tuum obsidentibus; quoniam uere declinas ab eis, et non inueniunt te in lectulo tuo suaui et florido, sed potius offendunt statuam cordis sui tenebris inuolutam, habentes ad caput suum pellem caprinam , peccatorum suorum memoriam fetentem. Beatus autem qui uigilat ad monumentum tuum, et custodit te, et luctatur mane cum angelo resurrectionis, nec dimittit eum donec audiat aliquid de nomine eius quod est mirabile: ut et nomen Iacob  commutetur in Isrel , et transmisso amne doloris, statim oriatur ei sol iustitie. Quis reuoluet nobis lapidem ab ostio mouumenti?  Clausum est, Domine, ostium mentis mee, et premit intellectum meum lapis mortalitatis pregrauatus pondere iniquitatis mee; nec humane prorsus uires ualent amouere, nisi omnipotens sermo tuus a regalibus sedibus ueniat, angelus consilii, qui diruat maceriam inimicitiarum, et aperiat nobis sensum ut intelligamus Scripturas, et uideamus linteamina posita ante nos, humilitatis et resurrectionis tue uerissima testimonia: in quibus qui te scrutari, te adiuuante, potuerit, pregustabit aliquid de gloria resurrectionis quam preparasti  diligentibus te; cuius primitias in sinu tuo iam collegisti, offerens eas semper in conspectu Patris tui tostas igni Spiritus sancti. Et ille quidem angelus tanti gaudii prenuntius, qui reuoluit lapidem et impias mentes perterruit, pias autem blande leniens timere prohibuit: ille, inquam, angelus non tantum uerbo, sed et uultu, habitu uel tactu, beate resurrectioni testimonium perhibuit. Reuoluit enim lapidem et super eum sedit : lapidem, inquam, qui et nunc aduolutus est super nos, et faciem nostram deprimit: quod in prima resurrectione que est anime, fieri non dubium est, ut prementem se corruptionis sarcinam uersa uice spiritus subiiciat, et uelut iudex ac Dominus inferioris sui regimen accipiat. Quid autem per candorem niuis,  et uestimentorum speciem, nisi corporis nostri frigida et mundissima castitas signatur, que presidenti in se angelice claritati similis, et testimonium prebet et obsequium? Porro aspectus eius interior, ubi subsignatum est lumen uultus tui, Domine, sicut fulgur terribilis est et lucidus: terribilis ut inimicos anime scindat medios et perterreat; lucidus autem, ut tibi uero lumini, cum iustitia semper appareat. Talis erat facies Moysi  ex consortio sermonis tui: hoc est, luminosa et terribilis, quia cornuta erat ad uentilandum inimicos, et uelata propter splendorem, quem carnales oculi ferre non poterant. Et nunc, Domine, scimus et gaudemus quia resurrexisti uere a mortuis, et longe diuisus es a nobis adhuc mortalibus, quia ascendisti  super equos tuos  igneos et currum igneum, qui decem millibus multiplex  est: uerumtamen cecidit nobis a te, et apud nos usque hodie remansit pallium tuum que sunt linteamina corporis tui, quibus potentie tue opem experiamur in tempore opportuno, ut spiritus tuus duplex fiat in uisceribus nostris, quatenus in te et Deum et proximum diligamus. Circumdederunt nos dolores mortis, et tribulationes inferni conturbauerunt nos; circumdederunt nos, mortalitatis nostre uestimentum scaturiens uermibus, qui me assidue comedunt et non dormiunt, qui sunt dolores prenuntii doloris illius maximi, qui uenit super nos uelut armatus, et improuisos molitur obruere. Et quis tam prouidus,  ut terrorem illius possit sustinere? Attamen uelimus nolimus, certe sustinendus est, certe transmeandus. Sed noli obliuisci pallium Elie, alioquin torrens tibi sine illo non diuidetur. Sunt et alli torrentes iniquitatis  qui conturbant me; atque utinam sic conturbarent, ut cum dolore clamarem: Pater mi, pater mi, currus Isrel et auriga eius!  Conturbant enim me torrentes iniquitatis, auferentes mihi lumen oculorum meorum, ut non possim uidere piissimum Eliam, quando tollitur a me: si enim uiderem, profecto spiritus eius duplex fieret in me, et clamarem: Pater mi, pater mi? Misit Deus spiritum filii sui in corda nostra, ait Apostolus, clamantem: Abba, Pater . Duplex spiritus, duplo clamat:  Pater mi, pater mi; pater mi, creator; pater mi, reformator. Pater mi, pater mi! o uox affectuosa! currus Isrel et auriga eius : portas et regis, sustines et gubernas: quem? Isrel credentem in te, sperantem in te, suspirantem ad te. Ecce sublatus es, amplius te tuus non uidebit Eliseus: remansit tamen ei pallium tuum in memoriam tui, ut presentia absentie tue dolorem eius semper et augendo leniat, et leniendo augeat. Hoc sumite, ait, in meam commemorationem : hoc est sacramentum corporis tui, quod sumimus in tui commemorationem corporis tui donec uenias. Pallium tuum est caro tua qua uestitus ad nos processisti; et latuisti quidem perfidos, sed fidelibus tuis teipsum ostendisti sicut et usque  hodie. Sub hoc pallio abscondita est maxima fortitudo tua , o fortissime Samson, quam etiam dilecte et non diligenti te, ad ultimum non celasti, ut inimicam uerteres in amicam. In tantum amasti mulierem non amantem te, sed persequentem, ut propter amorem eius sapientia tua stultesceret, et fortitudo tua infirmaretur. Sed quod stultum est Dei sapientius factum est hominibus, et quod infirmum Dei fortius hominibus , quoniam uoluntarie teipsum Patri sacrificans, et ex potestate tua moriens concussisti principes tenebrarum et regnum eorum attriuisti; facta est crux tua, Iudeis quidem scandalum, gentibus autem stultitia, his autem qui credunt, Dei uirtus et Dei sapientia. Quandiu sumus in hoc corpore, peregrinamur a te,  Domine; ambulas quidem cum his qui diligunt te, et loquuntur et tristantur super te; sed tamen peregrina est facies tua, et cum cognoscas eos, non tamen cognosceris ab eis. uere tu es ille Ioseph , qui ad fratres tuos quasi ad alienos durius loquebaris, non indignatione, sed miseratione, dum illos duos in uia ambulantes, et dolebas, et arguebas: O stulti et tardi corde ad credendum!  ueniunt ergo ad te quasi alieni fratres tui, sed tu benigne appropinquas eis: ueniunt ad te cum asinis stultitie et tarditatis sue, et cum saccis uacuis pre inopia; sed non solo frumento reples eos, quia et pecuniam reddis ligatam in ore sacculi. Aperto, inquit, unus sacco, ut daret iumento pabulum,  inuenit pecuniam in ore sacculi: reddita est, ait, mihi pecunia, en habetur in sacco, quidnam est quod fecit nobis Deus?  uacui et stulti ueniunt ad te, sed tu remittis eos onustos et abundantes frumento sapientie tue, insuper et eloquentie pecuniam reddis ligatam auctoritate Scripture; quia linguas infantium facis disertas, ut dent iumentis nondum intelligentibus te, pabulum, et mensuram tritici in tempore suo. Gradere nunc et nobiscum, Domine, ne desolemur et tristemur in uia hac qua ambulamus, quoniam tu ipse quondam precedebas filios Isrel in columna nubis per diem, et in columna ignis per noctem , et ad nutum tuum deponebant tentoria, et rursus erigebant. Que est nubes que precedit ueros Isrelitas,  nisi uerissimum et sanctissimum corpus tuum, quod in altari sumimus, in quo uelatur nobis altitudo Dei, immensitas maiestatis tue, cuius et calorem et splendorem mortalis infirmitas sustinere non posset, nisi mediatrix nubes interposita, et ardorem temperaret desuper, et tutam subtus te uiam premonstraret? Hanc nubem totus exercitus tuus sequitur, Domine rex Sabaoth; qui autem non sequitur eam, in tenebris est, et in tenebris ambulat, et nescit quo eat: relucet enim de hac semita que ducit ad uitam, semita humilitatis et patientie, semita mansuetudinis et misericordie, et quidquid humano generi per Incarnationis tue mysterium reuelare dignatus es. Relucet nobis ex hac luce, legis et prophetie gloria, quoniam Moyses et Elias tecum  apparuerunt in monte, sed nubes lucida obumbrauit eos : nec enim ipsi sicut et nos, sine tua protectione saluari potuissent; uerumtamen illis sicut amicis et domesticis  sacramenti tui nubes erat perlucida que nobis iacentibus et proiectis a facie oculorum tuorum ualde subobscura est, sed imperfectum meum uiderunt oculi tui, et in libro tuo omnes scribentur, quoniam sub nube tua nutris et perficis, et deducis uelut ouem Ioseph. Hec est columna nubis, que per diem precedebat filios Isrel; columna uero ignis per noctem, Spiritus sanctus est qui super apostolos in igneis linguis apparuit, qui cecitatis nostre caliginem illuminat et sursum erigit, ut sapiamus ea que sursum sunt,  non que super terram. Nubes ergo per diem et columna ignis per noctem, quia et caro tua diuinitatis estum temperat et Spiritus sancti lux tenebras nostre mentis illustrat. Igitur dum loquereris in uia duobus discipulis tecum pariter euntibus, et nubes peregrina faciem tuam tegeret: Nonne, inquiunt, cor nostrum ardens erat in nobis, dum nobis loqueretur in uia et aperiret nobis Scripturam?  Ardebat nimirum intus columna ignis, quia foris columna nubis loquebatur ad eos. Sed ubi tandem cognouerunt? in fractione panis ; et uere non cognosceris, Domine, nisi in fractione panis: panis, caro tua est; fregisti manibus tuis corpus tuum, quia potestatem habebas ponendi  animam tuam, et iterum sumendi eam: fregisti corpus quod foris apparebat, et ostendisti medullam que intus latebat; nisi enim patiaris, non cognosceris: ibi, inquit, abscondita est fortitudo eius . Que est autem fortitudo tua, nisi mansuetudo, nisi humilitas, nisi sapientia et obedientia? Has uirtutes fortissimas et suauissimas, in fractione panis, hoc est, in passione tua, nobis ostendisti. His uirtutibus caro tua  nutritur paulatim et perficit et perficitur. Et primum quidem inter duas molas spei et timoris, molitur sicut frumentum, ut fiat noua conspersio: deinde cum in formam panis transierit, coquitur in clibano passionum, postea cum benedixeris ei omni benedictione spirituali, et dixeris, Consummatum est , frangis et ipsum corpus nostrum, quod in manibus tuis est, et in manus tuas committimus: et ibi agnosceris, non specie peregrina, sed in facie propria, ut iam non lancea nobis latus tuum aperiat, sed digito palpare et uidere possimus, quia tu es, Domine, Deus noster, pater orphanorum et iudex uiduarum. Nunquid non uides uiduam hanc pauperculam, et desolatam animam meam non habentem aliquos, neque fratres, neque amicos, neque uicinos, a quibus mutua accipiam uasa uacua, non pauca, que mihi filii mei suggerant, et ego infundam de modico olei, quod mihi de te residuum est, ut tu benedictionis tue plenitudinem omnibus exhibeas? Intelligo enim, Domine, uasa uacua esse litterales quosdam et historicos sensus Scripture tue,  que non pauca sunt, ut totus mundus ea capere non possit. Que quidem uasa sanctissimi templi tui, Babylonius rex, hoc est, superbie principatus captiua sibi ducit, suisque conuiuiis, non ad gloriam, ad ignominiam suam seruire cogit ; usurpans sibi scientiam legis tue, et bibens in uasis sanctuarii uinum prostitutionis sue, unguentisque meretricis donaria tua commaculans. Propter quod et ex aduerso parietis, crudelis, sed iusta contra eos sententia conscribitur , quia omne regnum in seipsum diuisum desolabitur, et tradetur Medis et Persis qui argentum non querant, nec aurum uelint, sed uenenatis et ardentibus sagittis paruulos e: stultos eorum sensus interficiant. Tu autem Domine, pauperis et desolate uidue misereberis, ne pessimus,  et importunus fenerator, quod ad usuram perditionis mee, multa mihi iniquitatis sue talenta credidit, duos filios meos interioris anime sensus ad seruiendum sibi tollat. Bonum et salutare tuum, ut petam mutuo uasa non pauca, et benedictione superabundantis olei redimam peccata mea, de reliquo autem uiuam cum filiis meis.

Sed quia nec uicinos habeo nec liberos a quibus commodem exercitium mentis mee, statim ut remisero manus, inuadit me creditor ille improbus, et duos filios meos, hoc est intellectum et affectum, inertie uanisque illusionibus suis deseruire cogit. Tu ergo misericors, ut uiduarum defensor, quoniam diues es nimis, et das omnibus affluenter: tu, inquam,  ipse mihi commoda, et uasa que nosti ad hoc esse utilia, et oleum, ut tua sint omnia, et omnia seruiant tibi: quia nolo in Aegyptum oleum tuum deferre ut non peccem tibi, sed tantummodo ne panem otiosa comedam, quin potius tota die exercear in iustificationibus tuis et uiuam. Et ecce quod filius memorie mee mihi obtulit, sicut primum inter manus meas incidit, arripiam. Stabat Elias in uertice montis, et mittitur ad eum quinquagenarius primus, qui igni consumptus est, et secundus similiter, tertius tamen, humilitatis et deuotionis merito reseruatus est . Ecce uas, sed uacuum, quia potius sic acceptum crudelitatem resonat, impleatur oleo, et grauis ex eo sonus cessabit. Quis enim Elias status in uertice montis nisi tu, Domine  Iesu, qui sursum Patri assistis, uenit ad te quinquagenarius primus, quem tibi aridus pre nimia siccitate mundus transmittit et clamat ad te: Homo Dei, descende de monte?  Mundus enim cognoscit, quia saluari sine te non potest. Homo Dei et Deus homo, moueat te quem queris homo, ut homini condescendas. Descende de monte, nullus tibi potest appropinquare, nisi tu appropinquaueris ei, nullus ad te potest ascendere, nisi tu descendas ad eum. Homo Dei, descende de monte: tu es mons eleuatus super uerticem montium, descende et compatere nobis in conualle lacrymarum. Si homo, inquit, Dei sum, descendat ignis de celo , etc.---Ignem enim ueni mittere in terram , quem uolo, ut accendat et deuoret te et quinquaginta tuos. Obsecro,  Domine, et super me descendat ignis ille, et deuoret in me ueterem hominem cum actibus suis. Hic est quinquagenarius primus quem tuus ignis deuorat, ut ab omni opere seruili requiescere faciat. Quinquagenarius autem secundus ipsa est actiua uita que similiter finem habet, Sabbatum ex Sabbato; hanc quoque in holocaustum, ignis tuus absumit, et in primo quidem quinquagenario crematur hircus, in secundo aries incenditur; tertius autem qui est resurrectionis uel contemplationis, finem non habet, sed cum Elia semper uiuit. Unde bene lectum est in Euangelio, de magnis piscibus centum et quinquaginta tribus, qui omnes in unum piscem redacti sunt, quem super prunas positum septem discipuli uiderunt, et una cum Iesu qui octauus erat, pransi  sunt . Ipse numerus, hoc est centum et quinquaginta, qui sunt tres quinquagenarii et septem discipuli, requiem concorditer sonat, et sicut singuli quinquagenarii, ad unitatem; ita septem, ad octauam, hoc est ad Christum, tendunt, et in uno omnes consentiunt. Sicut autem unum corpus, unus panis, unus homo uel unus piscis Christus et omnes electi: ita diabolus cum omnibus reprobis unum corpus et unus hostis. Est enim aquila grandis, magnarum alarum, etc. . Aquila, propter nimiam nature spiritualis perspicaciam; grandis, propter superbie altitudinem; magne ale adherentes sibi et extollentes eum, malignorum spirituum potestates; longo membrorum ductu, pessimi homines,  quorum ministerio fungitur ad pugnandum contra bonos. Et bene, longo: quia adhuc quotidie ueniunt, et durant usque in finem seculi, ducatum superbie sequentes: plena plumis, fallacie dolis, et auaritie, quia easdem artes uariis modis ad decipiendum transfigurat. uenit ad Libanum, animam semel fidei et uite merito candidatam. Tulit medullam cedri: cedrus imputribilis, altitudo spei, cuius medulla est caritas, quam singulariter nititur expugnare diabolus. Summitatem frondium eius auellit, et sermonem sapientie qui excellentissimus est, euellit ab amore Dei. Et transportauit in terram Sennaar: hoc est fetoris eorum, quod significat inanem gloriam. In die illa sibilabit Dominus musce, que est in extremo fluminum terre Aegypti, et api que est in  terra Assur . Sibila, Domine, et huic musce immunde, anime mee peccatrici, ut spiritus tuus bonus deducat me in uiam rectam, ut uadam ad excelsam et montuosam promissionis terram, que de superioribus tuis irrigatur, et de celo exspectat pluuiam, non sicut terra Aegypti, quam fluuius de terra ebulliens totam cooperit. Non est enim mons oppositus; non est aliquod obstaculum concupiscentiis Aegypti; sed sicut de terrena mente ebulliunt super detectam anime superficiem, sine mora decurrunt. Habet enim septem ostia fluuius Aegyptius, que de uno capite, id est superbia, deriuantur. Horum extremum intelligitur luxuria carnis, de qua musce immunditie semper amatrices nascuntur: nec istam despicit superabundantia gratie, sed  sibilat et euocat eam de extremo fluminum, et iungit api que erat in terra Assur: Et uenient et requiescent simul in torrentibus uallium: et in cauernis petrarum, et in omnibus frutetis, et in uniuersis foraminibus . Apis uirgo est, sed quandiu est in terra Assur, hoc est elationis, mel non potest operari; sola enim repromissionis terra lacte et melle fluit: sibilante ergo gratia, musca et apis conueniunt, et simul requiescunt in torrentibus uallium. In illis torrentibus, et apis de superbie, et musca de luxurie sordibus emundantur. Torrentes uallium, discipline sunt humilitatis. Quare torrentes? Quia si quis meror, si qua grauitas in corrigendis uitiis, cito pretereunt: unde mulier cum parit, tristitiam habet; cum uero peperit, iam non meminit  pressure : nam labor uertitur in amorem, et tedium in desiderium, et amaritudo in dulcedinem; sicque de torrentibus uallium proficiunt ad cauernas petrarum. Petre, firmissimi atque fortissimi in fide patres sunt, in quorum passionibus uelut suis exemplaribus, musca et apis quasi columbe nidificantes requiescunt, unde non cessat manus eorum, non cessat pes; sed in omnibus frutetis bonorum operum iugiter exercitate, sic demum ad contemplationis foramina perueniunt. Hec sunt opera tua, Domine Iesu, quia sunt bona ualde. Sic Marie Magdalene sibilasti, de qua non unum, sed septem Aegypti flumina eiecisti. uide quomodo requieuit in torrentibus uallium; intrauit inter epulas  discumbentium, cucurrit ad pedes Iesu; effundebat super eos torrentes lacrymarum: ad lauanda sui Domini uestigia, non alias quam oculorum suorum undas attulit, capillis suis pro linteis usa est, tum uero ubi affectus uehementior incanduit et uberauit, carbo lacrymarum imbre respersus fortius exarsit . uideres ab illa sacratis uestigiis celeberrima et insatiabilia oscula infigi; uideres effuse unctionis suauitate totam domum compleri.

Quid igitur illa nisi in torrentibus uallium requiescebat, de qua tot et tanti gratie torrentes effluebant? unde et dimissis ei peccatis multis, quia multum dilexerat, iam, sicut columba que lacte est lota, residebat ad pedes Iesu iuxta fluenta plenissima;  cum quidem soror eius Martha satageret circa frequens ministerium. Quid memorem de sepulture officio quod preuenit: de pedibus ascendens ad unctionem capitis, cum in ea fremeret illud auaritie sepulcrum fetens, odorem pietatis ferre non sustinens? Non potuit amor tantus, Christo etiam moriente mori: fugientibus et latentibus uiris  mulier imperterrita stabat ad monumentum, plorans . Non habebat uinum, et tota super mortuum ardebat. Corpus erat sublatum, et a monumento recedere non ualebat; quo plus de manibus et oculis auferebatur, eo ardentius animus insequebatur. Si fieri potuisset, redimendo corpori sepulcrum lacrymis implesset; stabat, inquit, plorans, id solum ei de te residebat; corpus erat sublatum,  sed quis auferat ei ploratum? Indulge domina, indulge totis habenis, et effundere procurrens in infatigabiles lacrymas, donec sublatum, imo resurgentem, Dominum tuum consequaris; iterum et iterum inclinare, uel locum uacuum ubi positus fuerat sepius intuere; amplius et amplius ipse te ad plorandum locus irritat, dum eius quem queris absentiam tibi presentat. uidit, inquit, duos angelos in albis sedentes, unum ad caput, et unum ad pedes, ubi fuerat positum corpus Iesu; mulier, inquiunt, quid ploras? quem queris?  Equidem bene noueratis, o piissimi angeli, quid ploraret et quem quereret; quare illam commemorando iterum in fletus excitastis? Sed prope erat insperate consolationis gaudium, ideo tota uis doloris et plorationis excurrat. Conuersa retrorsum  uidit Iesum stantem, et nesciebat quia iehsu est . O pium, o delectabile pietatis spectaculum! Ipse qui queritur et desideratur, et occultat se et manifestatur: occultat se ut ardentius requiratur, et requisitus cum gaudio inueniatur, inuentus cum sollicitudine teneatur, et tentus non dimittatur, donec in amoris sui cubiculo mansionem facturus introducatur. Hac arte ludit sapientia in orbe terrarum, et delicie eius esse cum filiis hominum. Mulier, quid ploras? quem queris?  habes quem queris, et ignoras? habes uerum et eternum gaudium, et ploras? habes intus quem foris requiris? uere stas ad monumentum foris plorans : mens tua monumentum meum est, illic non mortuus,  sed in eternum uiuens requiesco, mens tua hortus meus est. Bene existimasti quia hortulanus sum, secundus Adam ego sum, operor cum custodio paradisum meum. Fletus tuus, pietas tua, desiderium tuum, opus meum est: habes me intra te, et nescis; ideo queris foris, et ecce ego foris apparebo, ut te intro reducam, et inuenias intus quem foris queris. Maria, noui te ex nomine, disce me cognoscere ex fide. Rabboni, id est, Magister: quod est dicere, doce me querere te, doce me tangere et ungere te. Noli, ait, me tangere sicut hominem, nec sicut prius tetigisti et unxisti mortalem: nondum ascendi ad Patrem meum; nondum credidisti me Patri cequalem, ceternum et consubstantialem: hoc igitur crede, et tetigisti me. Hominem uides,  ideo non credis: quod enim uidetur, non creditur. Deum non uides, crede et uidebis, credendo me tanges, sicut illa mulier que uestimenti mei fimbriam tetigit, et confestim sanata est ; quare? quia fide sua tetigit me. Hac manu tange me, his oculis quere me, his pedibus festina currens ad me, nec longe a te sum, Deus enim appropinquans ego sum, uerbum in ore tuo et in corde tuo sum, quid propinquius homini quam cor suum? Illic intus inuenior a quibuscunque inuenior, nam que foris uidentur, opera quidem mea sunt, sed transitoria sunt, sed caduca sunt, ego autem, horum artifex, in secretissimis et mundissimis cordibus inhabito. Data est tibi, Domine Iesu, omnis potestas in celo et in terra , rex magne, rex uirtutum; quia  factus es obediens Patri usque ad mortem, mortem autem crucis. Ecce eleuata est magnificentia tua super celos , et omnia subiecta sunt sub pedibus tuis. Regnauit Dauid prius in Hebron septem annis super Iudam, postea uero unctus est super uniuersum Isrel, et regnauit in Isrel triginta tribus annis. Cum autem super Iudam tantum ungereris, fortissime Dauid, in Hebron, iam mortuus erat in eis Saul rex superbie: alioquin uiuente illo, et dominante eis peccato, non dicerent tibi, Os nostrum et caro nostra es. Quis enim membrum Christi, et membrum simul potest esse meretricis? aut que conuentio Christi ad Belial? Ecce nos  os tuum et caro tua sumus ; sed et heri et nudius tertius cum esset Saul rex super nos, tu  eras educens et reducens Isrel, et uere sic est: regnante adhuc principe tenebrarum super nos, tu sustines in multa patientia uasa ire apta in interitum, et exis ante nos prouocans ad bellum contra uitia, et liberas, et educis indignos de manu peccatorum. Idcirco primus Iudas, id est, confessio, ungit te super se regem in Hebron; mortuo quippe Saule, beneficiorum tuorum reminiscitur, et, errorem suum confitendo, transitum facit de peccatis ad te, rex iustitie? Regnas autem super Iudam septem annis in Hebron, quoniam reddis eis septuplum in sinu eorum, et septuplum uitiis expiatos, quibus preerat superbus Saul, tua uirtute septemplici reformas. Postea transitus regni tui fit in Ierusalem  super uniuersum Isrel, quia per negotium confessionis, illuminatis iam sensibus peruenitur ad uisionem pacis, in qua factus est locus, et ipse est mons quem constitueras discipulis, ut irent in Galileam, ut uiderent et adorarent te ibi post resurrectionem tuam, quia iam unxerat te Deus tuus olco letitie pre participibus tuis, istam despicit superabundantia gratie, sed sibila regum terre. Porro in Ierusalem regnas triginta tribus annis: triginta tres habet decades, lex que decem preceptis consistit, in ternario triplex anime profectus accipitur, que uiuendo, meditando, uel amando legem Dei custodit. De primo dicitur: Laudabo Deum in uita mea ; de secundo: Lex tua meditatio mea est ; de tertio:  Quomodo dilexi legem tuam, Domine . Tres uero qui super triginta sunt, quosdam contemplatiuorum excellentissimos indicant, qui puritate conscientie, plenitudine sapientie, perfectione caritatis, summe Trinitati approximant. Hic est etiam numerus fortissimorum, qui sunt in exercitu tuo potentissimi; quorum tamen eminentissimi usque ad sapientiam et fortitudinem tuam non perueniunt, quoniam quis in nubibus equabitur Domino, similis erit Domino in filiis Dei?  Tu es quasi tenerrimus ligni uermiculus ; qui uirginaliter editus, humilitate et caritate tua omnem perforas duritiam, imo impetu Spiritus tui octingentos interficis principes malitie. Quis ita fortis, ut tu? quis ita misericors, qui flesti super Ierusalem,  planctum fecisti super interitu inimicorum tuorum? Et nunc, Domine, doles tu super Saul et Ionatham filium eius, qui occumbunt quotidie super montes Gelbe. Nisi enim doleres, non clamares de celo: Saule, Saule quid me persequeris?  quos enim, Saul, nisi superbos in Ecclesia tua prelatos significat, qui ab humero et sursum eminere sibi uidentur super uniuersum populum? Quid uero per Ionathan, nisi dociles et elegantis ingenii adolescentes, qui moribus et colloquiis maiorum deprauati, amicitiam suam non possunt excolere cum Dauid, nisi furtim et quasi cauentes ab insidiis detrahentium et illudentium sibi? Merito ergo ploras, o benigne Dauid, super Ionathan filium eius, plorandi enim non essent, si bene occubuissent. Sed super  montes Gelbe qui decurrunt in profundum, nec ros gratie, nec pluuia doctrine ueniet amplius, quia ibi abiectus est clypeus fortium , clypeus Saul. Clypeus fortium, spes est diuine protectionis, quo ignita diaboli iacula repelluntur, quibus grauiter uulneratus est Saul a sagittariis, in tantum ut seipsum desperatione interficeret. Clypeus autem Saul, proprie uirtutis confidentia est, que non ualet resistere sagittis incircumcisorum: ue autem his qui amiserunt sustinentiam! hoc est, clypeum fortium. Et, maledictus homo qui confidit in homine, quod est, clypeus Saul, erit enim sicut myrice in deserto, quia nec ros, nec pluuia ueniunt super uos, montes Gelbe. Quomodo ceciderunt fortes? Etenim si fortes, quomodo  ceciderunt? et, si ceciderunt, quomodo fortes? sed: Non glorietur sapiens in sapientia sua, neque fortis in fortitudine sua ; sed: Qui gloriatur, in Domino glorietur , et qui stat, uideat ne cadat . Nam etsi sint aquilis uelociores, ut contemplatiuos uelocitate intellectus superuolent: etsi leonibus fortiores, ut in fortitudine operis ueros predicatores superent, tamen si de se presumentes, clypeum salutis abiiciunt: erunt corruentes coram inimicis suis; qui autem confidit in Domino, sicut mons Sion non commouebitur in eternum. Sed maluit Saul incumbere super hastam suam, quam inniti super Dominum. idcirco baculus Aegypti arundineus perforauit manum eius. Sua eum hasta, et suus auriga, qui currum insolentie  eius agitabat, interfecit. Sciebam, inquit, quod uiuere non posset . Nescit enim humiliari arrogantis obstinatio, ut uiuere possit. Iube, rex iustissime Dauid, iube puero tuo  ut interficiat in me Amalechitam hunc armigerum Saulis, qui ausus est etiam nunc quotidie manum mittere in Christum Domini. Ne pluas super nos coturnices, Domine, desideria carnis nostre, que non nisi duobus cubitis leuantur a terra, quia non attingunt dona Spiritus sancti. Ne pluas super nos, sicut puluerem, carnes, quia caro puluis est, et in puluerem deducit. Omne quod intrat in os, in uentrem uadit, et in secessum emittitur : talis est omnium uoluptatum carnalium finis, et sicut arena maris, uolatilia pennata : gaudet  edacitas, pennulas mouet, sed mox in arenam maris conuertitur: gaudet luxuria, modicum uolitat, sed mox in arenam maris transit: omnis dulcedo carnis in amaritudinem finit; modicum leuant infelicem animam, sed mox aggrauant in arenam. Tu autem, Domine, manna nimirum es sicut semen coriandri , quo fractum mola candorem producit, et dulcedinem quasi panis oleati: hic est panis angelorum, quem manducauit homo. Dicunt adhuc increduli: Manhu, quid est hoc?  quia minutum et humilem uident, et quasi despectum sermonem tuum, et ideo redeunt et concupiscunt carnes magnas Aegyptias, quia nesciunt, neque gustauerunt absconditum intus manne saporem, habentem omne suauitatis delectamentum , redeunt ad  carnes, exsiccant eas ad solem in circuitu castrorum. Mira res, uno eodemque sole, et carnes indurantur, et manna liquescit!  siccantur carnes, ut amplius durabiles sint; indurantur iniqui, ut suas diutius expleant uoluptates: tuum autem manna liquefiebat, cum sol incalesceret, quia anima mea liquefacta est, ut dilectus locutus est . Incalesce super nos, sol meridiane, ut liqueat manna, et fluant aromata illius sicut torrens in austro . Colligite, filii Isrel, colligite manna, et frangite mola, et replebitur sicut adipe et pinguedine anima nostra. Molestus est labor, sed fructuosus: Labores manuum tuarum manducabis, et iam beatus es, et bene tibi erit  in futuro; frangite,  inquam, mola, corpus et animam, et inuenietis medullatum corpus, ieiuniis, laboribus, uigiliis; animam, diuine legis studiis. Non excidat tibi lex de ore cordis tui, uolue, reuolue, uersa et reuersa, et tunc intelliges quid sapiat manna. Sic faciebat ille qui dicebat: Quam dulcia faucibus meis eloquia tua, super mel et fauum ori meo . Esto apis uirginea, collige de flosculis man: habes hortum uoluptatis plenum rosis et liliis, mira uarietate depictum; quidquid illic inuenies, suaue est et odoriferum; conde abundanter alueolo tuo: et quid amplius dicam? unus idemque cibus et api mel, et ceruo fons aque, et panis qui cor hominis confirmat; hic est panis oleatus: sanat egrotum, roborat sanatum, faciem exhilarat omne delectamentum et omnem  saporem suauitatis habet. Ubi sunt coturnices? ubi sunt carnes exsiccate? certe putruerunt in dentibus edentium. Si in dentibus putruerunt, quanto magis in uentribus? imo etiam computruerunt iumenta in stercore suo, panis autem angelorum quem manducauit homo, putrescere nescit; non uadit in secessum, sed tendit in excelsum; illuc reducit hominem, unde traxit imaginem. Diues es, Domine, et indeficiens est horreum tuum; ciba hodie pauperem tuum de micis que cadunt de mensa filiorum tuorum: clamat egenus tuus ad fores tuas, quia non habet hodie quod manducet. Domine, sic infirmus etiam sum, quod os meum aperire non possum. O quam sanus erat qui dicebat: Os meum aperui, et attraxi spiritum!  Ergo, Domine, aperi labia  mea, et ciba me laude tua, uerus est cibus: de alio cibo non uiuit tota ciuitas tua Ierusalem, quoniam tu adipe frumenti satias, et torrente uoluptatis tue inebrias. ue his qui ieiunant a laude tua, nimirum sedent super stercora sua, ut bibant urinam peccatorum suorum, hoc est, temporalibus inhiant, ut carnis illecebras expleant: talibus enim das terram eneam et celum ferreum, ut non pluat eis annos tres et menses sex, quia nec fidei, nec bonorum operum fructum faciunt. Terram habeat eneam, quia labia eorum sicut cymbalum tinniunt, et celum ferreum, quia cor durum et inflexibile gerunt. De qualibus Psalmista: Peccatori autem dixit Deus, quare tu enarras iustitias meas, et assumis testamentum meum per os tuum ; non uiuunt isti de  laude tua, Domine, sed moriuntur fame, non panis et aque, sed uerbi tui. Non autem interficies fame animam iusti, quia in tempore siccitatis precepisti coruo et uidue Sareptane, ut pasceret seruum tuum Eliam . Tu enim pascis, Domine, pascentes te: unde etiam hydria farine et lecuthus olei non deficit uidue pascenti te. Pascit te coruus, pascit et uidua, sed uidua, pane subcinericio; coruus, carne uespertina. Peccator, coruus est: coruus erat Zacheus publicanus; unde uolauit in arborem sycomorum. Hodie, inquit, oportet me apud te manere , hodie coruus pascet Eliam. Quomodo pauit? Ecce dimidium bonorum meorum do pauperibus , ergo pauit Christum, et pauperes cum Christo;  imo in pauperibus, Christum. Unde? de carnibus: hoc est, de temporalibus: temporalia enim et carnalia pro Christo relinquere, hoc est, Christum carnibus pascere. Et hoc uespere fit, in confinio tenebrarum et lucis, ut proficiat et dicatur, uespere et mane dies unus . Prius pascit coruus, deinde uidua; coruus enim, uidua fit; coruus mutatur in columbam, et gemitus edit. Quare? quia uidua est, quia mortuus est Sponsus, quia lauit eam a peccatis suis, hoc est, a nigredine corui. Sponsus eius mortuus est, unde etiam in memoriam eius duo ligna colligit, ut faciat sibi et filio suo  modicum uiatici, et moriatur cum sponso suo. Sed prius pascendus est Elias, et de ipsa farinula noue conspersionis, faciendus est subcinericius panis paruulus.  Operum nostrorum primitias requirit Christus, et non ut alta sapiamus, sed humilibus consentiamus, cauentes a fermento Phariseorum, quod est hypocrisis . Iste simplex et humilis intellectus, subcinericius panis est paruulus, quem a nobis exigit Christus: nec sine farina uel modico olei debet esse bona mulier, quia hilarem datorem diligit Deus . Sed quisquis habet farine uel olei paululum, sibi uidetur, quia esurit et sitit iustitiam. Non habeo, inquit, nisi quantum pugillus capere potest farine in hydria, et paululum olei in lecytho . Pugillus, exigua est capacitas; farina, mundus et subtilis fidei candor; hydria, humilitatis circumspecta custodia, ne uentus superbie tantam gloriam in puluerem deducat et dispergat.  Qui modicum in se habet, intelligit, quibus armis debet custodire, ne et hoc ipsum amittat. Ergo, Domine, coruus et uidua pascunt te in Sarepta Sidoniorum, cui ficus maledicta aruit in terra Iudeorum. Publicani, meretrices, et peccatores precedunt Phariseos in regnum celorum. In domo Pharisei foris discumbis, in domo peccatricis intus epularis. Pasce, Domine, pullum coruorum , filium peccatorum clamantem ad te, quoniam pater meus et mater mea dereliquerunt me , tu autem non relinquis sperantem in te. Indurasti, Domine, cor nostrum, indurasti cor nostrum, ne timeremus te, opposuisti unbem, ne transiret oratio. Aufer a nobis, Domine, sicut et promisisti cor lapideum , et da nobis carneum, ut spiritum  tuum ponas in medio nostri. Spiritus tuus adueniens, initium sapientie, timorem Domini quasi basim et fundamentum ponit: timor autem Domini stabile cor facit, ut domus septemplicis gratie superedificata perseueret immobilis. Tu nosti, Domine, quam inquietum est cor meum, et instabile sicut puluis et uelut arena maris, ut quidquid moliar superedificare, potius in ruinam capitis uidear coaceruare. Quam bene dictum est: Peccatum peccauit Hierusalem, propterea instabilis facta est . Peccatum peccauit, scelus coaceruauit, propterea instabilis facta est, nunc foris, nunc intus, nunc in angulis platearum garrula et uaga, quietis impatiens nec ualens in domo consistere pedibus suis. Ecce  quam bene depicta est meretricialis uecordia anime mee, et quid faciam? Reuertere ad priorem uirum tuum, et noli diuaricare pedes tuos omni transeunti; propterea instabilis et uilis facta es, nimis iterans uias tuas: peccatum peccauit Hierusalem, uias suas nimium iterauit! Redi ergo ad uirum tuum priorem, et dic ei: Confige timore tuo carnes meas : et ille tibi: Prohibe linguam tuam a malo , cerce gulam, iugula luxuriam, omnes corporis tui illicitos motus amputa. Quicunque sunt Christi, carnem suam crucifixerunt : non satis est hoc; fecerunt hoc philosophi, fecerunt hec inanis glorie cupidi, faciunt hypocrite; carnem suam crucifixerunt, sed mercedem a Christo non acceperunt: quare? quia timorem Domini non habuerunt  Confige timore tuo carnes meas, multi carnes confixerunt, non tui timore, sed uanitatis tumore: non satis est hoc; confige timore tuo, non solum carnis, sed anime luxuriam. Anime luxuria, est inanis gloria: Perdidisti omnes qui fornicantur abs te . Quid refert perire carnis immunditia, an anime luxuria? Ergo non solum carnis, sed et anime crux tollenda est. Membrorum mortificatio, crux carnis est; crux anime, timor Domini: timor Dei configit animam, ut non respiciat ad dexteram neque ad sinistram. Est et tertia crux Spiritus, que est caritas. Christo, ait Apostolus, confixus sum , quis me separabit a caritate Christi ? illa crux  cor meum carneum et molle et tenerum facit, unde et per uitulum tenerrimum  Christum intelligamus, pre nimia caritate crucifixum. Ad illam ergo crucem qui peruenit, compositam nubem transit, et in conspectu Dei orationem effundit. Unde etiam Moysen in monte Sinai sex diebus nubes operuit, septimo autem die uocauit eum Dominus de medio caliginis. Erat autem, inquit, species glorie Domini, quasi ignis ardens super uerticem montis, in conspectu filiorum Isrel. Ingressusque Moyses medium nebule, ascendit in montem . Quid enim per sex dies, quibus nube tegitur Moyses, intelligitur, nisi sex ille uirtutes quibus ascenditur ad sapientiam? in solo autem uertice sapientie, ignis caritatis ardentissime speciem diuine glorie declarat: quidquid infra septimum sapientie gradum est, caligo reputatur et nubes.  Prima igitur crux, per timorem et pietatem, et scientiam, carnem crucifigat: secunda crux, anime fortitudinem, consilium et intellectum possideat; ut fortitudine terreat diabolum, consilio dirigat proximum, intellectu custodiat semetipsum: nam tertia crux, hec omnia transcendit, et collecta in unitate caritas, in pace in idipsum dormiens requiescit. In principio, Domine, celum et terram , hoc est, angelicam et humanam naturam creasti, sed facta hac breui mentione de angelis, ad solum hominem sermo tuus conuertitur: Terra autem erat inanis et uacua, et tenebre super faciem abyssi . uidemus, Domine, et presto est sensibus nostris, magna et mirabilis hec machina mundi, que sua pulchritudine et magnitudine, sapientiam,  et uirtutem, et bonitatem immensam, et incomprehensibilem et eternam predicare non cessat. uerum et hec quamuis omnium et sensum et facundiam mortalium superent, ad nouum potius celum et terram nouam, que tu modo creare te asseris, aciem mentis intendere libet. Dicis enim in Euangelio, quia Pater meus usque modo operatur, et ego operor : quid nisi nouum celum et nouam terram? De abyssis enim terram formas, et de terra celos: peccator, abyssus est; sed cum de tenebris facis lumen splendescere, ut abiiciant opera tenebrarum, et induantur arma lucis ; nouam terram, et nouum celum creasse cognosceris. Ecce animaduerto, Domine, quia terra mentis mee adhuc inanis  et uacua est, et tenebre super faciem abyssi. inanis est, quia fluitat misera inquietitudine, per inania nugarum, et phantasmatum suorum, uacua bonorum operum fructibus. uel, sicut habet alia Translatio, inuisibilis et incomposita. Est enim uelut quoddam chaos, confusione sua teterrimum et inuolutum, ignorans tam finem suum quam principium, et nature sue modum, nisi quod a summo Creatore de nichilo mirabiliter factam se credit, et post hanc uitam, uel ad inferos pro suis meritis, uel ad celos pro misericordia sui auctoris transferendam. Incomposita sane est, que uirtutum decorem et diuine imaginis, cui assimilata est, speciem non seruat. Ideo in abyssum cecitatis sue retunditur, et tenebris illusionum suarum facies  illius obscuratur. Talis est anima mea, Deus meus, talis est anima mea; terra est inanis et uacua, inuisibilis et incomposita, et tenebre super faciem abyssi. uerumtamen ait: Abyssus dedit uocem suam , et: Abyssus inferior et obscura, inuocat abyssum superiorem ; te qui exsuperas omnem sensum. Inuocat te, Domine, abyssus mentis mee, ut etiam de me nouam terram et nouum celum crees. Hoc inuocabat Dauid, et nos cum Dauid inuocamus: Cor mundum crea in me, Deus, et spiritum rectum innoua in uisceribus meis . Iam aliquid se factum esse sciebat, sed noua creatura, nouum celum et terram fieri se poscebat. Auribus nostris audiuimus, et patres nostri narrauerunt nobis opus quod operatus es in diebus eorum  : hoc opus est in diebus, unde dicit: Pater meus usque modo operatur, et ego operor . Finxisti enim sigillatim corda eorum, creans in eis lucem, et diuidens lucem a tenebris, appellans lucem diem, et tenebras noctem: hoc est quod operatus es in diebus eorum, et in diebus antiquis; horum dierum, senex Abraham, et alii quamplures pleni fuisse commemorantur, sicut et illi quibus dicebat Apostolus: Fuistis aliquando tenebre; nunc autem lux in Domino . O Creator optime, si usque modo operaris opus hoc quod operatus es in diebus antiquis, quare et in anima mea opus hoc non operaris? Anima enim mea inanis et uacua est, et tenebre super faciem abyssi, dic ut fiat lux , et fiet! iam creasti eam, ut aliquid  sit, crea eam, ut lux sit. Dic ut fiat lux, et fiet lux. Hoc opus et in Lazaro et in Paulo operatus es; illius facies sudario ligata erat, quia tenebre erant super faciem abyssi. Huius ab oculis  tanquam squame ceciderunt , ut reuelata facie gloriam Domini specularetur; que cor meum assidue coram te faciunt dormitare, per has, apostoli et in agone tuo dormitabant: erant enim, inquit, oculi eorum grauati . Sed iam hora est, Domine, de somno surgere , tuba tua crebrius intonante, Surge, qui dormis, et exsurge a mortuis, et illuminabit te Christus . Illumina, Christe, tenebras meas; die anime mee: Fiat lux, et fiet lux.





DROGONIS CARDINALIS LIBER DE CREATIONE ET REDEMPTIONE PRIMI HOMINIS.


 Beata illa et sempiterna Trinitas, Pater et Filius et Spiritus sanctus, unus Deus, scilicet summa potentia, summa sapientia, summa benignitas, creauit quamdam trinitatem ad imaginem et similitudinem suam, animam uidelicet rationalem, que in eo prefert uestigium quoddam illius summe Trinitatis, quod ex memoria, ratione, et uoluntate consistit. Creauit autem hoc modo, ut manens in illo, participatione eius esset beata, auersa ab illo, quocunque se conferret, remaneret misera. Sed hec trinitas elegit potius per motum proprie uoluntatis cadere, quam ex gratia Conditoris per arbitrium stare. Cecidit ergo per suggestionem, delectationem consensum ab illa summa et pulchra Trinitate, scilicet potentia, sapientia, puritate, in quamdam contrariam,  et fedam trinitatem, infirmitatem, cecitatem, immunditiam. Memoria enim facta est impotens et infirma ratio imprudens et tenebrosa uoluntas impura.

Porro memoria que simplicis diuinitatis potentiam stans cogitabat, ab illa cadens, et uelut super saxa corruens, in tres partes confracta dissiliit, scilicet in cogitationes affectuosas, onerosas, otiosas. Affectuosas uoco illas in quibus illa afficitur, ut in curis rerum necessariarum, edendi, bibendi, ceterarumque innumerabilium; onerosas, ut in exterioribus administrationibus; otiosas, quibus nec afficitur, nec oneratur, et tamen ab eternorum contemplatione per illas distenditur, ut si cogitem equum  currentem, aut auem uolantem. Rationis quoque triplex casus est, eius siquidem est examinare bonum et malum, uerum et falsum, commodum et incommodum. In quibus discernendis tanta caligine cecatur, ut sepe in contrarium ducat iudicium, capiens malum pro bono, falsum pro uero, noxium pro commodo, et e conuerso. Nunquam uero in his falleretur, si nunquam lumine quo creata est priuaretur, sed quia ipsa inde cecidit, procul dubio nichil aliud quam tenebras sue cecitatis inuenit. Unde factum est ut etiam instrumentum perderet, quo illa administraret, scilicet illud triuium sapientie, ethicam, logicam, physicam, quas nos possumus aliis nominibus nuncupare, moralem, inspectiuam, naturalem scientiam. Si quidem per ethicam eligitur bonum,  id est uirtutes; reprobatur malum, id est uitia. Per logicam cognoscitur uerum et falsum. Per physicam commodum et incommodum, id est quid  in usum assumendum sit, quid respuendum. Sequitur uoluntas, cuius ruina similiter tripartita est. Que enim summe benignitati et puritati inherere, et eam solam diligere debuit, per propriam iniquitatem a supernis in hec infirma lapsa; concupiscentiam carnis, et concupiscentiam oculorum, et ambitionem seculi dilexit. Quid hoc infelicius casu potest estimari? ubi pereunte memoria, ratione, uoluntate, tota anime substantia pariter perit. uerumtamen hunc tam grauem, tam sordidum, tam tenebrosum lapsum nostre nature reparauit illa beata Trinitas, memor misericordie sue, immemor culpe nostre. uenit ergo a Patre missus Dei Filius, et dedit fidem. Post filium missus est Spiritus sanctus, et docuit, deditque caritatem. Itaque per hec duo, id est fidem et  caritatem, facta est spes redeundi ad patriam. Et hec est trinitas, scilicet fides, spes, caritas, per quam, uelut per tridentem, reduxit de limo profundi ad amissam beatitudinem illa incommutabilis et beata Trinitas, mutabilem, lapsam, et miseram trinitatem. Et fides quidem illuminauit rationem, spes erexit memoriam, caritas uero purgauit uoluntatem. Cum igitur uenit, ut dictum est, Filius Dei factus homo, qui erat Deus, tanquam bonus medicus dedit precepta, quibus obseruatis reformaretur salus amissa. Ut ergo preceptis fidem faceret, exhibuit signa, ut eorumdem preceptorum persuaderet utilitatem, promisit beatitudinem. Est autem fides, alia preceptorum, alia signorum, alia promissorum, id est qua credimus in Deum, qua credimus Deum,  qua credimus Deo. Per fidem preceptorum credimus in Deum. Credere autem in Deum est in eum sperare, et eum diligere. Per fidem signorum credimus Deum qui talia potest, et omnia potest. Per fidem promissorum credimus, qui quidquid promittit, ueraciter complet. Similiter quoque spes triplex est, et procedit de predicta triplici fide; nam de fide preceptorum oritur spes uenie, de fide signorum, spes gratie, de fide promissorum, spes glorie. Charitas itidem ternario numero colligitur, de corde puro, de conscientia bona, de fide non ficta. Puritatem debemus proximo, conscientiam nobis, fidem Deo. Puritas autem est, ut quidquid agitur, aut ad utilitatem proximi, aut ad honorem fiat Dei, maxime  tamen exhibenda est proximo, quia Deo omnino manifesti sumus; proximo, autem non possumus, nisi quantum nos illi cor nostrum aperimus. Conscientiam  bonam in nobis faciunt duo, penitentia et continentia, quoniam scilicet per penitentiam commissa peccata punimus, et per continentiam deinceps punienda non committimus, et hanc debemus nobis. Post hec sequitur fides non ficta, que Deo uigilanter exhibenda est, ut nec propter proximum, cui nos impendimus, offendamus Deum, nec propter conscientiam, quam per penitentiam, et continentiam in humilitate custodire uolumus, minus exsequamur mandatorum Dei obedientiam, et hec est fides non ficta. Non ficta autem ponitur ad differentiam mortue fidei, et ficte. Mortua fides est, que sine operibus est. Fides ficta est, que ad tempus credit, et tempore tentationis recedit. Unde et fides ficta, id est fragilis dicitur.

 Est preterea et alius resurgendi modus sub eodem numero comprehensus, primi hominis casui compositus. Adam quippe in paradiso positus, primo perdidit circumspectionem Dei. Testatur enim beatus Augustinus quod nequaquam hominem tentator de paradiso eiecisset, nisi aliqua elatio in anima hominis prececisset, cum uerissime scriptum sit. Ante ruinam exaltatur cor . Secundo perdidit iustitiam, quoniam uxoris uoci plus quam diuine obediuit. Iustitia enim est uirtus, que sua cuique reddit. Tertio amisit iudicium, cum post peccatum correptus, oblique per mulierem retorsit propriam culpam in actorem dicens: Mulier quam dedisti mihi sociam, dedit mihi de ligno, et comedi . Eisdem ergo uirtutum gradibus redeundum  est homini in exsilio posito, quibus priuatus expelli meruit de paradiso. Primum itaque faciendum est iudicium; deinde exercenda iustitia, tandem circumspectio adhibenda. Et iudicium quidem nobis, ut nos ipsos iudicemus, et accusemus iustitiam proximo; circumspectionem uero debemus Deo. Hanc redeundi uiam ostendit nobis Micheas propheta, dicens: Indicabo tibi, o homo, quid sit bonum, et quid Dominus requirat a te: utique facere iudicium, et diligere misericordiam, ambulare sollicitum cum Deo tuo . Hanc salutis uiam testatur Apostolus docuisse Christum, dicens: Apparuit gratia Dei Saluatoris nostri omnibus hominibus, erudiens nos, ut abnegantes impietatem et secularia desideria, sobrie, et iuste, et pie uiuamus in hoc seculo . Sobrie  scilicet quantum ad nos, iuste ad proximum, pie ad Deum. Qui etiam manifestius intulit circumspectionem Dei subiungens: Exspectantes aduentum glorie magni Dei, et Saluatoris nostri Iesu Christi . Et in multis aliis sacre Scripture locis hic ordo uite, et institutio, si diligenter queratur, potest inueniri, ut illud: Beatus uir qui in sapientia morabitur, et qui in iustitia sua meditabitur, et in sensu cogitabit circumspectionem Dei . Moratur quippe in sapientia, et sapiens est, qui semetipsum hic semper diiudicat ut eternum Dei iudicium euadat. Si enim ait Apostolus, nosmetipsos diiudicaremur, non utique iudicaremur; cum iudicamur autem a Domino, corripimur, ut non cum hoc mundo damnemur  . Sapiens est enim non secundum sapienpientiam huius seculi, sed secundum illam sapientiam que trahitur de occultis, per quam utique miro Dei opere agitur, ut electi quique tunsionibus et pressuris hic attriti in edificio ueri Salomonis sine sonitu mallei postea construantur.

Haurietis aquas in gaudio de fontibus Saluatoris (Isa. XI. Pro paradiso, quem perdidimus, restitutus est nobis Saluator Christus. Sicut ergo de uno fonte paradisi quatuor flumina ad irrigandum paradisum deriuantur, ita de peccatoris eius arcano procedunt quatuor fontes, ex quibus oriuntur quatuor genera aquarum, unde tota per uniuersum mundum irrigatur Ecclesia. Sunt autem quatuor fontes ueritas, sapientia, uirtus, et caritas. Ex his ergo fontibus  hauriuntur aque, ex singulis scilicet singule. Nam de fonte ueritatis sumuntur aque iudiciorum; de fonte sapientie, aque consiliorum; de fonte uirtutis, aque presidiorum; de fonte caritatis, aque desideriorum. In aquis iudiciorum cognoscimus quid liceat uel non liceat; in consiliis discernimus quid expediat uel non expediat. Sed quia electis uiris recte per hec gradientibus non desunt tentationes: tentantur autem de duobus: aut enim terroribus concutiuntur, aut blandimentis seducuntur. Idcirco armandi sunt contra terrores presidiis diuine uirtutis contra blandimenta desideriis supreme caritatis. Desideriis enim meliorum superantur, ut ait quidam sanctus, desideria deteriorum; uel sic possumus procedere. Quid prodest nosse quid liceat et  expediat, quod utique docent iudicia atque consilia, si posse perfici minime contingat? Idcirco post aquas iudiciorum et consiliorum querende sunt aque presidiorum. Rursum et nosse et posse quid ualeat, si horum omnium non est finis caritas? Recte itaque post iudicia, post consilia, post presidia hauriuntur de fonte caritatis desideria, ut uidelicet quidquid sapimus et loquimur, quidquid operamur aut patimur, finis uite eterne concludat. Sed ut hec que dicta sunt de fontibus et aquis clarius eluceant, Scripturarum exemplis esse comprobanda puto, aurique similitudines, quas protulimus uermiculandas argento. Ac primum quod dictum est, quatuor illos fontes de pectore Iesu manare, nullum arbitror ambigere. Quomodo autem ex eisdem  fontibus hauriuntur predicte aque, id elaborandum est. ueniat ergo Dauid et dicat: Ut quid ex fonte ueritatis procedant iudicia. Hoc certe uidetur: sensisse, cum diceret: De uultu tuo iudicium meum prodeat . Neque enim uir sanctus iudicium suum diceret, quod de uultu Dei, id est de ueritate non prodiret. Nouerat enim electos ueritatis iudiciis, tanquam uirga ferrea regi, quia sub eorum regimine se esse sentiebat, exsultans psallebat: Iudicia Domini uera, iustificata in semetipsa, desiderabilia super aurum et lapidem pretiosum multum, et dulciora super mel et fauum . A quibus, ne forte per incuriam deuient, audiant uocem Patris, per eumdem Prophetam comminantis. Si in  iudiciis, inquit, meis non ambulauerint, et mandata mea non custodierint, uisitabo in uirga iniquitates eorum, et in uerberibus peccata eorum . Hec mysteria diuini iudicii reserabat celestis regni clauicularius, cum diceret: Tempus est ut iudicium incipiat de domo Dei . Si autem primum a nobis quis finis illorum qui non credunt Dei Euangelio? et hoc de electis dictum est. Ceterum est aliud de reprobis iudicium, quod nichilominus ab ipsa ueritate procedit; unde et per Paulum dicitur: Scimus enim quoniam iudicium Dei est secundum ueritatem in eos qui talia agunt . Et utrumque quidem iudicium complectitur ipsa ueritas, dicens: In iudicium ego ueni in hunc mundum, ut qui non uident uideant, et qui uident ceci fiant .  Utrumque autem discernit, cum item dicit: Et ibunt hi in supplicium eternum, iusti autem in uitam eternam . Si uidimus quomodo de fonte ueritatis hauriantur iudicia, uideamus quomodo de fonte sapientie propinentur consilia. Quis dubitet apostolum Paulum esse sapientem, cum et Petrus eius coapostolus sapientiam ei datam astruat , et eiusdem apostoli tota uerborum series nichil aliud quam sapientiam redoleat? Proferat igitur consilia, et per ipsa nos doceat, quid peregrinantibus et ad celestem patriam festinantibus expediat. De uirginibus, inquit, preceptum Domini non habeo: consilium autem do, tanquam misericordiam consecutus a Deo, ut sim fidelis. Existimo ergo hoc bonum esse propter instantem necessitatem; quoniam bonum est  homini sic esse . Si de uirginibus preceptum haberet, nichil aliud quam quod preciperetur ficeret. Nunc uero cum utrumque liceat, uel nubere uel non nubere, quid compendiosius dici potuit, quam bonum est homini sic esse, hoc est in uirginitate manere; presertim cum et necessitatis instantia frequenter opprimere soleat; et cito mori ipsa temporis breuitas urgeat, totiusque mundi figura pretereat? Item cum de uidua loqueretur: Beatior, inquit, erit si sic, id est, innupta permanserit secundum meum consilium ; ac ne de proprio corde, quin potius de fonte sapientie uideretur hoc ipsum consilium deprompsisse, subiecit dicens: Puto autem quod et ego spiritum Dei habeo . Sed cur ego paucis  immoror exemplis? cum in eius uerbis omnis sexus, omnis etas, omnis conditio consilium inueniat, si diligenter querat, salutis? Quod si quis curiosius uelit prospicere utrum uerum sit quod dictum est de sapientia consilia manare, legat libros qui inscribuntur Sapientie, ubi totus orationis contextus consilia uidetur spirare. Si uero consultius et utilius studeat inde uitam elicere, audiat ipsam salubriter inuitantem Sapientiam: Si uis, inquit, ad uitam uenire, serua mandata . Queris cuius? Deum, inquit, time, et mandata eius obserua . Audiat, inquam, eamdem ipsam materno affectu inclamantem: Da mihi, fili, cor tuum . O quantum uellem et ego cor meum in eius uerbum suspendere, de cuius ore mirifico tam dulcia uite consilia  audio personare! O utinam et lingue mee calamum in eius fonte possem intingere, quo idoneus essem ea que restant de duobus fontibus, id est uirtutis et caritatis, utiliter exarare Et quoniam quatuor isti fontes ita sibi inuicem saporem suum transfundunt, ut qui de uno biberit, quadam ineffabili dilectionis dulcedine inuitetur ad alium, libet iam de Sapientia ad uirtutem transire, et qualiter illinc hauriantur aque presidiorum, quantum ab ipsa uirtute adiuuor, ostendere. Sicut autem superius dixi, gemina esse ueritatis iudicia: quia scilicet decernunt quid liceat uel non liceat; itidemque sapientie consilia duo docere, hoc est quid expediat uel non expediat, ita et hic agnoscimus de fonte uirtutis hauriendas duplices aquas presidiorum, que uel abluant  electos a culpis, uel refrigerent in tormentis. De utrisque sumamus exemplum. Refert Lucas euangelista quod quedam mulier que fluxum sanguinis patiebatur, erogata in medicis tota substantia sua, cum minime curari potuisset, accessit retro, et tetigit fimbriam uestimenti Domini, et confestim stetit fluxus sanguinis. Iesum uero dixisse: Quis me tetigit? cumque discipuli responderent: Turbe te comprimunt et affligunt, et dicis: Quis me tetigit? rursum respondisse: Tetigit me aliquis; nam ego noui uirtutem de me exisse . Ecce quas aquas presidii hauserit mulier illa de fonte uirtutis Saluatoris; quibus abluta est a profluuio sanguinis, que nulla medicorum arte poterat sanari. Quod si quis obiiciat prolatum testimonium nichil ad rem  presentis operis pertinere, eo quod illa mulier nequaquam abluta esse uideatur a culpis, sed tantum ab egritudine carnis; nouerit moris esse Diuine uirtutis prius cordi mederi quam corpori. Unde et alibi cum quidam ei paralyticus offerretur curandus, tanquam bonus et pius medicus, uolens sanare prius quod erat potius, id est mentem quam carnem, ait eidem paralytico: Confide, fili, remittuntur tibi peccata tua . Itaque sanata conscientia, consequenter etiam sanatur corpus, cum dicitur: Surge, tolle lectum tuum, et uade in domum tuam . Sic ergo et eius cor mulieris prius abluit intus donum fidei, per quam meruit exterius impetrare salutem corporis. Hoc enim innuit ipse Dominus cum dicit:  Filia, fides tua te saluam fecit, uade in pace . Quod autem de hoc ipso fonte uirtutis hauriantur aque presidii in tormentis, ostendunt et illi tres pueri in fornacis estuantis incendio positi, quibus ipsa flamma friguit : et precipue ille inclytus martyr uincentius, qui cum grauiter torqueretur, non solum tolerasse, uerum etiam tortorem suum constanter prouocasse fertur his uerbis: Insurge, inquit, et toto malignitatis spiritu debacchare, uidebis me Dei uirtute plus posse dum torqueor, quam possis ipse qui torques. Possent plura de hoc fonte uirtutis copiosius dici, sed eum succincte pretereo: quia iam de fonte Charitatis bibere potius, quam scribere, inhianter desidero. Ad hunc enim fontem inuitamur Redemptoris nostri uoce dicentis: Si quis sitit, ueniat, et bibat,  et de uentre eius fluent aque uiue . Et secutus euangelista exposuit, ad quem potum nos inuitaret, dicens: Hoc autem dixit de spiritu quem accepturi erant credentes in eum . Quem, nisi spiritum caritatis, quem mundus non potest accipere, sed soli accipiunt qui uere credunt in eum? Ex hoc ergo fonte hauriamus nobis aquas desideriorum, ipsasque partiamur in geminos riuulos; ut, sicut unius eiusdemque caritatis sunt duo precepta, ita sint et gemina desideria, quibus impleantur ipsa precepta. Aliud est enim desiderium, quo Deus propter seipsum, aliud quo proximus diligitur in Deo, uel propter Deum. In illo nullus modus, sed ex toto corde, tota anima, tota uirtute diligatur Deus: in hoc autem prescribitur modus quidam, cum dicitur:  Diliges proximum tuum sicut te ipsum . Illo flagrabat Propheta, cum diceret: Sicut ceruus desiderat ad fontes aquarum, ita desiderat anima mea ad te, Deus ; et item: Concupiscit, et deficit anima mea in atria Domini . Hoc exhibebat Paulus Romanis, quibus scribebat: Desidero enim uidere uos, aliquid ut impertiar uobis gratie spiritualis . Et Dominus in Euangelio discipulis suis: Desiderio desideraui hoc Pascha manducare  uobiscum, antequam patiar . Et notandum quod ad illud excitatur mens humana spiritualiter tribus affectionibus, ac prouehitur. Unde etiam Deum diligere toto corde, tota anima, tota uirtute iubetur, et quidem prima dulcis, secunda prudens, tertia est fortis. Primam habebat Petrus, cum Domino mori dissuaderet, ex corde enim dulciter diligebat, cuius passionem expauescebat; sed cum audiret uade retro, Satana, non sapis ea que Dei sunt, sed que huius mundi , his uerbis correptus, et intelligens quid boni haberet mors Christi, cepit tota anima prudenter diligere, quem prius tantum dulciter diligebat ex toto corde: necdum uero diligebat tota uirtute, quod si faceret, nec propter mortis discrimen eum negaret. At uero post resurrectionem  et ascensionem dato desuper Spiritu, tunc demum tota uirtute dilexit; pro quo etiam horrendum crucis supplicium postmodum subire non expauit. Erga caritatem quoque proximi exercemur tripliciter, ut uel edificetur ipsa caritas, ubi non est; uel augeatur ubi est; uel certe caueamus ne pereat, aut minuatur ubi est. Quisquis autem hanc puro affectu erga proximum operabitur, illam procul dubio, que Dei est uberius promerebitur.





DROGONIS CARDINALIS OPUSCULUM DE SEPTEM DONIS SANCTI SPIRITUS SEU De septiformi gratia Spiritus sancti, ac de beatitudinibus.


 Prima gratia est timor Domini; qui hanc habet, omnem odit iniquitatem, iuxta illud Psalmiste: Iniquitatem odio habui et abominatus sum, omnem uiam iniquitatis odio habui . Scriptum namque est: Timor Domini odit malum ; et item: Time Deum, et recede a malo . Et de Iob dicitur: uir timens Deum, et recedens a malo . Sine hac gratia, gratiarum prima, que totius religionis exordium est, nullum bonum pullulare uel manere potest. Sicut enim securitas, uel desidia, causa et mater est omnium delictorum; sic timor Domini radix et custos est omnium bonorum: unde scriptum est: Si non in timore Domini tenueris te instanter, cito subuertetur domus tua . Omnium namque uirtutum edificium  illico uergit in precipitium, si huius gratie amiserit presidium: unde Salomon ait: In timore Domini esto tota die, quia habebis spem in nouissimo, et prestolatio  tua non auferetur  Hinc et Apostolus dicit: Cum metu et timore uestram salutem operamini . Et quid plura? Connexa sunt simul timor et religio; non manere potest alterum sine altero. Unde Simeon est dictus uir iustus, et timoratus . Hinc etiam in lege scriptum est: Dominum Deum tuum timebis, et illi soli seruies; ipsi adherebis . Unde Salomon ait: Deum time, et mandata eius obserua . Hec autem taliter habere debemus; qualiter se asserit habuisse Iob beatissimus: Semper quasi tumentes fluctus super me Dominum timui . Per hunc Dei timorem uniuersa deserimus, mundo abrenuntiamus, nosque ipsos, sicut Dominus ait, abnegamus: Si quis uult post me uenire, abneget semetipsum . Iste  ergo diuinus timor, qui eum quem perfecte imbuit, paupertati subiicit, et a malo diuidit, ita est primus in ordine gratiarum, sicut paupertas in serie beatitudinum.  De qua Dominus eam in ceterarum fundamento uirtutum ponens, ait: Beati pauperes spiritu, quoniam ipsorum est regnum celorum .

Secundum carisma est spiritus pietatis, illi secunde que in Euangelio ponitur beatitudini consimilis: De qua Dominus sic ait: Beati mites, quoniam ipsi possidebunt terram : De talibus Dominus in Isaia dicit: Spiritus Domini super me, ad annuntiandum mansuetis misit me . Moyses quoque mitissimus erat super omnes homines qui morabantur in terra : de talibus Iob dicit: Dominus ponit humiles in sublime, et merentes erigit sospitate  Hinc Salomon ait: Gloriam precedet humilitas, et humilem spiritum suscipiet gloria . Unde illud de Domino dicitur: Humiles  spiritu saluabit ; econtra de superbis dicitur: Deus superbis resistit .---Ante ruinam exaltabitur spiritus: superbum sequitur humilitas . Superbia de supernis ad ima precipitat: humilitas de imis ad superna eleuatur. Angelus enim in celo superbiens ad tartara corruit: homo in terra se humilians ad celos ascendit. Tanto uero quisque debet esse humilior, quanto est sublimior; unde scriptum est: Quanto magnus es, humilia te in omnibus, et coram Deo inuenies gratiam . Hinc ipse Dominus ait: Qui uoluerit inter uos esse primus, erit uester seruus . Item: Cum feceritis omnia que precepta sunt uobis, dicite: Serui inutiles sumus . Iterum ipse ait: Discite a me quia mitis sum et humilis corde . Sine  hac humilitatis uirtute, et relique uirtutes nequeunt prodesse: unde beatus ait Gregorius: Qui uirtutes sine humilitate congregat, est quasi qui in uento puluerem portat. Sicut enim puluis uenti ualidi dispergitur flatu: sic omne bonum inanis uento glorie rapitur. Multo etiam melius est peccatorem esse humilem, quam iustum arrogantem: quod a Domino euidenter ostenditur, ubi Publicanus et Phariseus in exemplum adducitur . Sicut enim quidam sapiens ait: Melior est in malis factis humilis confessio, quam in bonis superba gloriatio.

Tertium donum est spiritus scientie, de qua legitur in Salomone: Qui addit scientiam, addit et dolorem  . uera namque scientia est, scire nos mortales et caducos et fragiles esse, et in hoc exsilio, in hoc ergastulo, in hac peregrinatione, in hac ualle lacrymarum, in hoc loco miseriarum dolere atque lugere. Unde dicitur in tertia beatitudine, huic tertio dono congruente: Beati qui lugent, quoniam ipsi consolabuntur . Item: ue uobis qui nunc ridetis, quia lugebitis ! Hinc Salomon ait: Risus dolori miscebitur, et extrema gaudii luctus occupat .---Risum reputaui errorem, et gaudio dixi: Quid frustra deciperis?  ---Cor sapientium ubi tristitia, et cor stultorum ubi letitia . uera igitur scientia est scire omnia mundana caduca ac momentanea et incerta esse, iuxta id quod legitur in Salomone: Cuncta subiacent  uanitati, de terra facta sunt, et in terram pariter reuertentur . Item: uidi que fiunt cuncta sub sole, et ecce uniuersa uanitas, et afflictio spiritus .

Quarta est gratia spiritus fortitudinis quarte in Euangelio beatitudini similis, de qua dicitur: Beati qui esuriunt et sitiunt iustitiam, quoniam ipsi saturabuntur . Qui enim iustitiam esurit, et sitit, contra quelibet aduersa factus est insuperabilis, et imperterritus existit. Unde Salomon ait: Iustus quasi leo confidens absque terrore erit . Item: Non contristabit iustum quidquid ei acciderit . Hoc spiritu fortitudinis pleni fuere omnes predicti illi, de quibus Apostolus loquitur sic: Sancti ludibria et uerbera experti, insuper  et uincula et carceres, lapidati sunt, secti sunt, tentati sunt, in occisione gladii mortui sunt. Circuierunt in melotis, in pellibus caprinis, egentes, angustiati, afflicti: quibus dignus non erat mundus, in solitudinibus errantes, in montibus, et in speluncis, et in cauernis terre . Hoc spiritu preditus confidenter aiebat Apostolus: Quis nos separabit a caritate Christi? Tribulatio, an angustia, an persecutio, an fames, an nuditas, an periculum, an gladius ? etc. Iste spiritus omnem Ecclesiam sustinet et regit, atque aduersus hostiles insidias instruit ac munit. Unde sponsus in sponse preconio sic dicit: Pulchra es, amica mea, suauis et decora sicut Hierusalem: terribilis ut castrorum acies  ordinata .

Quintum donum est spiritus consilii, qui aliis facit compati ac misereri, illi competens de qua dicitur quinte beatitudini: Beati misericordes, quoniam ipsi misericordiam consequentur . Hinc et Salomon ait: Qui pronus est ad misericordiam, benedicetur . Hanc autem principaliter trifariam exercemus: uel quando sex eius, que in Euangelio leguntur, opera implemus, uel quando delinquentes corrigere et ad bonum reducere studemus: uel quando iniurias nobis illatas facillime indulgemus. Iste secundus clementie modus, siue consilii spiritus, Deum fecit semetipsum exinanire, et formam serui accipere : scilicet ut sic posset ouem errantem corrigere, et ad proprium ouile reducere;  unde Apostolus ait: Semetipsum dedit pro peccatis nostris, ut nos eriperet de presenti seculo nequam . Huic uero consulendi modo sic oportet insistere, ut iniungitur ab Apostolo monente: Insta opportune, importune; argue, increpa, obsecra . Et est alius consulendi modus, scilicet discretionis uirtus, qua ueras a palliatis uel simulatis uirtutibus discernimus: qua etiam ipsum Satanam hypocrisis auctorem caute dignoscimus: Ipse enim Satanas, ut ait Apostolus, transfigurat se in angelum lucis ; et iuxta beati Cypriani dictum: Ministros suos subornat, uelut ministros iustitie, noctem asserentes pro die, interitum pro salute. Ista quidem uirtus, ceterarum uirtutum magistra ac domina, omnes alias proinde temporat ac superne  gubernat, et ne citra uel ultra licenter euagentur, imperialiter ac discrete conseruat. Unde Betius ait: uirtutes medium tenent; si uel infra uel ultra quam oportuerit fiat, a uirtute disceditur.

Sexta gratia est sipirtus intellectus. Ille sexte beatitudini, de qua in Euangelio dicitur, congruus: Beati mundo corde, quoniam ipsi Deum uidebunt . Nisi enim mentis intuitus diligenter purificatus fuerit, mystica, ac diuina liquide intelligere nequit. Nam sicut scriptum est: Spiritus sanctus discipline effugiet fictum, et auferet se a cogitationibus que sunt sine intellectu ; unde Salomon ait: Abominatio Domini, cogitationes male . Hinc alibi dicitur: Peruerse cogitationes separant a Deo . Qui ergo uult sincerum ac lucidum intellectum habere,  prauarum cogitationum phantasias ac nebulas studeat effugare, omni diligentia et cautela cor suum seruare. Unde Salomon ait: Omni custodia serua cor tuum; quia ex ipso uita procedit .

Septimum donum est spiritus sapientie, scilicet quidam internus sapor ac suauissimus gustus; unde  in Ecclesia psallitur: Gustate, et uidete quoniam suauis est Dominus; uacate, et uidete: Accedite ad eum et illuminamini . Hoc diuine sapientie interno gustu superna prelibamus, uidelicet contemplantes quam amenum, quam iucundum sit celicolis interesse? ubi nil poterit quod displiceat, adesse, nil quod placeat abesse. Ista septima gratia illi septime beatitudini congruit, de qua Dominus dicit: Beati pacifici, quoniam filii Dei uocabuntur . Qui enim mentem pacificam et serenam habent, de supernis dulcius sapiunt et subtilius uident. Nam quo quisque est potentior, eo probatur esse et sapientior. Unde Salomon ait: Doctrina uiri per patientiam noscitur . De talibus alibi dicitur: Pax multa diligentibus legem tuam, et non  est illis scandalum . He septem gratie sunt septem mulieres uirum unum apprehendentes, septem spiritus super florem requiescentes, septem in candelabro lucerne lucentes, septem in lapide oculi, septem spiritus ante thronum Dei.





DROGONIS CARDINALIS LIBER DE DIuINIS OFFICIIS SEU HORIS CANONICIS.




Cur matutine laudes a fidelibus celebrantur.


Dominus filios Isrel dura de seruitute Aegypti, et de sub manu Pharaonis educturus, post multa miracula quibus induratum cor Pharaonis emollire non potuit, unum et hoc ultimum potenter operatus est; primogenita Aegyptiorum angelo percutiente interficiens; quo et Pharaonem cum suis uehementer exterruit, et populum suum mirabiliter liberauit. Precepit enim per Moysen populo Isrel, ut omnes singuli per familias et domos suas agnum immaculatum tollerent, eiusque carnibus, iuxta id quod eis mandatum est, comestis, de sanguine ipsius super postes domorum suarum ponerent; ut hoc signo angelus percutiens, que ipsorum erant intacta preteriret. Media uero nocte uastator angelus adueniens  ubi signa sanguinis in postibus conspiciebat, pertransiens, domosque Aegyptiorum ingrediens, per singulas earum necabat primogenita, primogenitis filiorum Isrel reseruatis omnibus. Hac uirtute miraculi compulsus est rex Aegyptius dimittere populum Domini . Quo in facto liberatio nostra  figurabatur, quam in nobis quotidie Dominus spritualiter operatur; per quam uiri filii Isrel efficimur. Isrel enim uidens Dominum interpretatur. Filii autem qui a sanctis Patribus Dominum uidentibus in fide, et ceteris quibus Deus uidetur, generati sumus. Quia igitur miraculum illud medio noctis actum est, nos quoque ad nocturnas uigilias cum Propheta dicente: Media nocte surgebam ad confitendum tibi , consurgere debemus, ut ab inuisibili Pharaone, id est diabolo, et ab Aegypti seruitute, a tenebrarum scilicet operibus, cooperante Diuina gratia, liberemur. Nocturnis ergo uigiliis orandum est Dominus, ut gladio uerbi sui inuisibiliter penetrantis, opera uite nostre prioris tenebrose in nobis percutiat et adnichilet, que per Aegyptiorum primogenita  significari nouimus: in quibus etiam Pharaoni, id est regi tenebrarum, captiuati seruiuimus. Qui enim facit peccatum, seruus est peccati . Dum enim propriis obediremus uoluptatibus, sicut ait Apostolus, Fuistis aliquando tenebre , malignis spiritibus excecati obediuimus; nunc autem conuersi, et  facti lux in Domino, ante ipsum intuitu uigili pernoctantes, id etiam postulemus ut ipsum fide cernamus, que per Isrelis primogenita signabatur, quia prima est et fundamentum omnium uirtutum; in nobis sanguine ueri agni conseruet inuiolabilem, ne uastator ille angelus, qui tanquam leo rugiens circuit querens quem deuoret , aut per errorem praue opinionis eam in nobis feriat, aut, per desidiam a bene operando torpescere faciens, eam occidat. Fides enim sine operibus mortua est . Ab illo autem sic tuti esse poterimus, si adhibito studio per uestigia Dominice humilitatis, patientie atque mansuetudinis incedentes, imitationem passionis sanguine agni designate, uita et moribus ubique teneamus. Hec enim signa si diabolus in nobis prospexerit  ueraciter, nulla in nobis preualens uirtute, exterritus disparebit.



De eodem.

Celebraturi laudes matutinas, que ob honorem et reuerentiam Dominice resurrectionis, que primo mane facta est, aurora diei institute sunt celebrari, ad memoriam reuocemus etiam transitum filiorum Isrel per mare Rubrum, primam resurrectionem nostram, que in baptismate nobis datur, significantem, cum eos Dominus a seruitute Aegypti, et de manu Pharaonis liberaret; ut inde per deserta transeuntes terram promissionis tandem ingrederentur. Transitus autem ille in uigilia matutina, cuius extrema pars aurora diei est, factus esse perhibetur.  Que omnia cum in figura illis contingerent, ueritatem nobis aduenturam presignabant: Quia enim per mare Rubrum baptismus noster sanguine Christi consecratus intelligitur, competenter per transitum populi Dei ablutio nostra in baptismate figuratur; ubi et ueteris erroris tenebrosa exuentes contagia, et a maligno emancipati peruasore, Domino commersi commorimur, et a morte prima educti, reuiuiscentes ipsi consurgimus, ut resurrectionis eius, que primo mane facta est, participes existamus. Nemo autem in secunda resurrectione ad claritatem resurgere poterit, nisi primam in hac uita habuerit. Est autem sicut prima mors sordere uitiis, et propriis inuolui cupiditatibus; secunda uero perpetuis subiacere doloribus.  Ita quoque prima resurrectio a uitiis in hac uita resurgere; secunda uero de corruptela ad incorruptionem, de exilio ad patriam, de tenebris ad lucem, de penis ad requiem introire. Patet ergo quia, sicut secunda mors primam ineuitabiliter sequitur, sic etiam secunda resurrectio primam misericordiam comitatur. Meditemur itaque cum Dauid in matutinis in Domino, preueniamusque eum diluculo, meditantes in eloquia eius, ut ipse nos sua misericordia, sic a prima morte resurgere concedat, quatenus sibi configuratos, sue resurrectionis, cum secundo aduenerit, participes faciat; sicque per huius uite deserta immaculato calle transeamus, ut ad terram uere promissionis, celestem scilicet Hierusalem, ipso ducente peruenire ualeamus.



De hora Prima.


Hore prime laudatio, hymno ipsius attestante, quo dicimus: Iam lucis orto sidere, a sanctis patribus exoriente sole constituta est celebrari; que si aliquando tardius aut celerius, negotiis exigentibus, celebretur, nobis hore debite congruo tempore persoluentibus officium, huius similiter et ceterarum statutus terminus penes eum cui cuncta sunt presentia, relinquatur. Ad hanc igitur horam conuenientes celebrandam, Creatori nostro benedicamus, et referamus gratias, qui etiam exterioribus nostris necessitudinibus prouidet et procurat, in tantum ut, preter cetera que multa sunt sue benignitatis beneficia, solem istum uisibilem, tam spectabilem uidelicet sua pulchritudine creaturam, corporisque usibus  nostris et sensibus illustrandis tot modis necessariam, nobis accommodare dignatus est. Sol etenim iste corporeus,  mundum purgans a tenebris, accessu suo celi plagam hanc quam incolimus, depulso frigore, clementiorem reddit, terram quoque fecundans, arbores fructificare facit. Que cum admiratione digna sint, non debet tamen uel utentes retinere huius utilitas, uel pulchritudo intuentes. In his enim corporalibus, que ad modicum proficiunt, etsi plura sint in suo genere, remanere non debemus; sed sicut scriptum est: Inuisibilia ipsius a creatura mundi per ea que facta sunt intellecta conspiciuntur : per creaturam ipsum inuitantem Creatorem, Solem Iustitie, uidelicet Dominum Christum  fide ac dilectione inquiramus; quem ad ostium mentis nostre pulsantem inuenire quotidie poterimus. Ipse enim per corporalia beneficia nobis prestita, que motibus subiacent, et transeunt, summum bonum, quod ipse est, incommutabile semperque manens admonet inquirendum, fideliterque querentibus et amore pulsantibus ueraciter promittit inueniendum. Scriptum est enim: Querite et inuenietis; pulsate et aperietur uobis . Ut igitur a nobis ualeat inueniri, sincero corde queramus, dilectione pulsemus, piissimam eius exorantes clementiam, ut, qui uerus est Sol Iustitie, cecitatis et ignorantie depellens tenebras, dignetur in nostris exoriri et inhabitare mentibus; et, quia mediator et  aduocatus noster fieri dignatus est pro nobis, accedens ad Patrem, eum nobis clementiorem, et, uitiorum depulso frigore, faciat esse propitium; et terram nostram  sanctarum cogitationum radicibus germinare, exteriusque per opera Deo suauiter redelentia faciat infatigabiliter fructificare; quatenus ueram iustitiam per omnia sitientes, ad seipsum ipse nos, per seipsum indeclinabiliter perducat, et ad illam felicem et plenam satietatem nos pertrahat; quoniam fidelibus suis promittit dicens. Beati qui esuriunt et sitiunt iustitiam, quoniam ipsi saturabuntur .



De hora Tertia.

Christus Agnus innocens pro nobis peccatoribus ante Pilatum uilissimum mancipium hora diei tertia  ad iudicandum stare dignatus est, ne nos in extremi iudicii terrore, peccatis accusantibus, rei iudicemur. Ipse enim crudelem sententiam sustinuit a Iudeis, qui et ob id eum hora ipsa crucifixisse ab Euangelistis dicuntur, clamantibus, Crucifige, Crufige eum : ne super nos caderet illa ultima ualde terribilis sententia, qua dicitur reprobis: Ite, maledicti, in ignem eternum . Ipse alapas, sputa, flagella, coronam spineam, irrisionesque patientissime pertulit, ut suo nos exemplo ad patientiam inuitaret; quatenus, in hac uita probati, spem per patientiam haberemus uite eterne. Ad sacramentum etiam huius hore attinere probatur, quod Spiritus sanctus hora tertia a celo missus ad illuminandam Ecclesiam, discipulorum cordibus infusus est. Nos  itaque in ista hora Saluatorem nostrum, gratias agentes, adoremus, qui tam necessaria nobis et tam mirifica uoluit beneficia preparare. Eamdem etiam gratuitam bonitatem, qua sic uoluit, exoremus, ut, eodem Spiritu nos uiuificante interius, ipse, qui caput est suorum, per bona opera exterius sua nos membra faciat; sicque, pro modulo nostro, sui nos imitatores, his que pertulit, communicare concedat, ut ab auditione mala, ubi iusto non timere promittitur, liberati, auditum bonum et suauem audire mereamur, quoniam dicturus est: uenite, benedicti Patris mei, percipite regnum quod uobis paratum est a patre meo .



De hora Sexta.

 Testatur euangelice ueritatis historia quod salus nostra Christus hora sexta crucem ascenderit, et a carnifice seuissimo manus innoxias pedesque transforari permiserit, ut uulneribus suis, nostris mederetur uulneribus, atque crucis, patibulo cruciatus a nobis amoueret eternos. Aequum est igitur et nobis salutare, hora qua Dei Filius membra, que ipsius summa diuinitas pro nobis assumpserat, pro nobis etiam doloribus passionum atque crucis ignominie supposuit, tante Maiestati reparatrici nostre nature gratias referre. Et quia, ut ipse asserit, sine ipso facere nichil possumus, in hora sue sancte crucifixionis, laudibus eius assistentes, ipsius pietatis nulli negare auxilium efflagitemus: ut, quia duo sunt crucis genera, cum aut caro cum uitiis crucifigitur et  concupiscentiis, aut mens et uoluntas a uanis cogitationibus et illicitis, diuinitus adiuta refrenatur, nos faciat homines crucifixos corpore et anima: quatenus sic ipsius timore configamur, ne nos insidiator callidus immanitate uitiorum superet, sed amoris eius igne, meridiano feruore succensi, ad bene operandum iuxta mandatorum ipsius obedientiam informemur et perficiamur: ut, qui per lignum uetitum a uita decideramus, per lignum obedientie redire ualeamus.



De hora Nona

Non sine lacrymis atque singultibus semper, si nostra sufficeret fragilitas, ad hore none mysteria celebranda conuenire deberemus. Hec est enim hora illa qua Christus, uita uiuentium, in quo quidquid  factum est uita erat, pro nobis pendens in cruce, consummatis omnibus que de ipso usque ad horam mortis eius predicta fuerant, inclinato capite, in manus Patris commendans, tradidit spiritum. Reuocemus ita quotidie in hac hora ante mentis oculos illud salutiferum et uenerabile crucis, et crucifixi spectaculum, et animam eius a corpore exeuntem cum gratiarum actione pronis mentibus adorantes, eius piam et indeficientem deprecemur misericordiam; ut qua caritate propter peccata nostra mori, et propter iustificationem resurgere uoluit: ea ipsa nos faciat in hac uita peccato mori, et uiuere iustitie; ac in summa nostra necessitate cum anima corpus reliquerit, nobis subueniens, et interpositione sue mortis unice nos a morte anime protegens, uite nos  illi beate tandem restituat, quam de ouibus suis loquens promittit: Et ego uitam eternam ao eis .



De hymnis uespertinis.

Post peracta hore none mysteria, iam spe diuine misericordie confidentiores, alacrioribus animis ad hymnos uespertinos festiuius conuenimus celebrandos. Credimus enim et confitemur propitiationem totius dispensationis, quam Dominus iehsu pro nobis in corpore gesserat usque ad mortem, mortem autem crucis , ad conspectum Patris, die qua passus est, hora ipsa ascendisse: per quam humano generi, uniuersaliter pax apud eum restituta est. Omnes enim quantum ad largam Saluatoris nostri  misericordiam saluati sunt, nec aliquis, nisi sponte sua perire malit, a tanto beneficio secluditur. Eadem quoque hora pridie quam pateretur, duo nobis beneficia, minime tacenda et ualde necessaria preparauit, et actu ipso imitanda reliquit. Unum cum a cena surgens pedes discipulis lauit, in quo figurauit nostram conuersationem terrenam, que pedum nomine designatur, ut cum eo partem habeamus ab ipso quotidie necessario abluendam, et detergendam ab offensarum puluere, quas indesinenter contrahimus. Alterum autem est, cum sui corporis et sanguinis sacramentum, quod nobis hora ipsa consecrationis in sui commemorationem faciendum dimisit: quatenus Ecclesia sua in huius mundi peregrinatione, ne deficeret, uitale habens  uiaticum, eo confortata interim aleretur, donec illi occurramus omnes in uirum perfectum, in mensuram etatis plenitudinis Christi , cum scilicet capiti membris suis coherentibus uniuersis Christi corpus adimplebitur, et erit Deus omnia in omnibus . Quod ergo tantis et tam uniuersalibus uespertina hora decorata est sacramentis, eam promptioribus et dilatatis frequentantes affectibus, propitiatori omnium debitas persoluentes gratias oris et cordis instemus precibus, ut quidquid terrene fecis hic conuersando contrahimus, fonte pietatis abluat, et suam in nobis perficiens bonitatem, sic sui nos sacrosancti corporis uiatico in hac uita pascat et uegetet, ut migrantes hinc, in illorum conscribi numero mereamur pro quibus reconciliandis  Deo Patri tantam obtulit propitiationis hostiam, et quorum nomina in libro uite conscripta sunt ante tempora.



De Completorio.

Completorium, que hora diem terminat abeuntem, celebrat sancta Ecclesia in honorem Dominice sepulture, dum fideliter Ioseph et Nicodemus  ipso de cruce deposito, circa corpus eius illud aromatibus condientes, et linteis inuoluentes, sanctis mulieribus, a longe ubi poneretur conspicientibus, officiosissime compleuerunt. Non enim pretereunda est illa mulierum deuotio, quem quia uiuum ardenter dilexerant, ipsumque in cruce non sine nimio merore et lacrymis obiisse conspexerant: dum sepeliretur locum  notabant diligenter ubi eum denuo repeterent, cum unguenta, quibus eum inungerent, rediture preparassent. Quarum deuotiones, et obsequia dum animo recolimus; quis est qui non feruore maximo cum eis optet reuerenter astitisse, et accuratissime ministrasse; quia quod iam non potest contingere, cum et corporalibus spiritualia prestare nouerimus; nichil obest illi Dominice sepulture Dominici  corporis, corporaliter, quod non potuimus non interfuisse: sed quod illic actum est fide colentes, et amore consepulti ei, ad ea que mundi sunt, in secreto nostri pectoris requiem ei preparare satagamus, in qua non defunctus iaceat, sed iam uiuens in secula uita nostra delectetur, et moribus requiescat. His igitur beneficiis gratias referentes, exoremus ut qui corda scrutatur et renes, ipse domum nostram interiorem a sordibus emundet uitiorum, quatenus eam ingredi et inhabitare sibi complaceat. Nos autem, ne nichil studii adhibuisse uideamur, priusquam obdormiscamus in somnum, quod nos in die peccasse cognoscimus, lamentis abluentes et penitentia, que Dei sunt meditemur, et sancta meditatione locum ipsi in nobis preparemus,  cum Dauid dicentes: Si dedero somnum oculis meis, et palpebris meis dormitationem, donec inueniam locum Domino . Si igitur nobis obdormiscentibus tantus hospes penetralia cordis inhabitauerit: rursum nobis euigilantibus, ad nocturnas uigilias illum querentibus, haud longe aberit; quem fidelis anima in cubili pectoris paratum reperiet, ubi obdormiscens illum collocauerat.




ANNO DOMINI MCXuIII
SANCTUS HUGO GRATIANOPOLITANUS EPISCOPUS





NOTITIA IN SANCTUM HUGONEM


Inter illustres uiros qui eximio sanctitatis splendore seculo Christi XI et XII floruerunt, censeri potest S. Hugo, episcopus Gratianopolitanus in Delphinatu superiore, familiaris S. Brunoni Carthusie fundatori, et S. Bernardo abbati Clarauallensi. Natus est S. Hugo anno Christi 1053, episcopus ordinatus anno 1080; cum ferme annorum esset uiginti septem, ut in uita num. 5, legitur. Ad Dominum migrauit anno etatis sue LXXX, consecrationis in episcopum XXXII, Christi 1132, Kalendis Aprilis, sexta ante Dominicam Palmarum feria. Erat annus ille bissextilis, quo cyclo lune XII, solis XXI, litteris Dominicalibus CB, Pascha celebratum fuit die 10 Aprilis. Hec de eius etate.

Nomen S. Hugonis exstat uariis fastis sacris ascriptum, tam manu exaratis quam prelo editis. Ex his sunt Greuenus et Molanus, in Auctario Usuardi; Maurolycus, Galesinius, Canisius; et ex monasticis, Wion, Menardus Dorganius, Bucelinus ei longum encomium texuit; Natalibus canonicorum ascripsit Constantinus Ghinius; in Martyrologio Gallicano plurimum eum laudat Saussaius, cum quibus omnibus ita celebratur in Martyrologio Romano: »Gratianopoli S. Hugonis episcopi, qui multis annis in solitudine uitam exegit et miraculorum gloria clarus migrauit ad Dominum.





NOTITIA ALTERA.


Erat Hugo filius Odonis, nobilis ualentinensis, uiri in militari habitu admodum religiosi, qui in prouectissima etate Carthusiense institutum arripuit, annisque in eo circiter decem et octo exactis, fere centenarius inter  manus filii sui Hugonis, qui ipsi unctionem et sacrum uiaticum ministrauerat, animam Deo reddidit. Non minus pia fuit Hugonis mater, que post mariti sui excessum, cum seculum itidem deserere uellet, filii sui consilio, quia tunc rara erant feminarum religiosa monasteria, in priuata domo reliquum uite sue in pietatis officiis impendit. His parentibus ortus est Hugo, in pagi ualentinensis loco, cui Castrum nomen est, iuxta Isaram sito. Scholis ualentie adhibitus, studiis expletis, cum ab omni contaminatione se immunem seruare uellet, ab Hugone Diensi episcopo et sedis apostolice legato, in eius familiam adoptatur, et ad exstirpandas simonie aliorumque eius temporis uitiorum tum in clericis, tum in laicis propagines adiutor adhibetur. Interim contigit ab eodem legato concilium Auenione celebrari, ad quod Gratianopolitani canonici, qui presule destituti erant, pastorem postulaturi conuenerunt. His oblatus a legato Hugo, nichil non tentauit ut hanc dignitatem declinaret. Sed tandem eam subire coactus, cum a Guarmundo uiennensi archiepiscopo, qui simonie insimulatus erat, consecrari nollet, cum legato Romam profectus est, ut a Gregorio papa ordinaretur. Inde pontificis consiliis graui, qua uexabatur, tentatione releuatus, et Mathildis comitisse, que ei pastoralem baculum et quosdam sacros codices dono dedit, beneuolentia honoratus, ad Ecclesiam suam uenit, in qua clerum et populum ualde incompositum, sacerdotes incontinentes et Simoniacos, laicos usure addictos et ecclesiarum inuasores inuenit, ex negligentia eius antecessorum episcoporum, qui domus episcopalis substantiam deuorauerant. His corruptelis emendandis quantum laboris et sollicitudinis impenderit Hugo, non facile est edicere. uerum, cum forte uotis suis fructum non respondere animaduertisset, uite quietioris studio, necdum duobus post consecrationem expletis annis, ad Casam Dei secessit: ubi factus monachus, sanctorum, quorum ibidem aderat copia, uirorum succensus exemplis, suisque eos uicissim succendens, cunctorum imitatione pariter et ueneratione« dignum se prebuit. uerum, post unius anni spatium, iussu Gregorii pontificis ad Ecclesiam redire coactus est cum multo fenore uirtutis ac feruoris; sicque deinceps uitam instituit, ut monachi uitam in episcopatu retineret, uiris religiosis suo contubernio adiunctis, quos inter unus fuit uir uenerabilis Guillelmus, tunc prior Sancti Laurentii, postea Sancti Theotfredi abbas. In episcopatu eam modestiam et sensuum, maxime oculorum, castigationem pre se tulit, ut oculos in mulieres nunquam defigeret; eam deuotionem, ut excipiendis confessionibus penitentes profusis lacrymis ad compunctionem prouocaret.

Iuuat ad rerum consequentium illustrationem hoc loco disquirere quo precise anno Hugo factus et consecratus sit episcopus. Huius nodi solutio ex duplici capite pendet: ex anno scilicet habiti concilii Auenionensis, in quo electus fuit ad episcopatum; et anno fundate Carthusie Maioris, que anno eius episcopatus fere sexto facta est. Ad primum quod attinet, Auenionense concilium celebratum fuit post scriptam a Gregorio papa epistolam ad Arelatenses  quos ad eligendum sibi episcopum hortatur, qui in predicto concilio electus fuit, uti et Hugo, ut constat ex Chronico Hugonis Flauiniacensis. Atqui hec epistola scripta est: Kalendis Martii, indictione II« adeoque anno 1079. Non ergo ante hunc annum aut insequentem utraque electio facta est. Ut uero potius anno 1079 factam existimem, mihi duo persuadent argumenta: unum est, quod pro comperto habeam Carthusie fundationem, que anno Hugonis episcopatus fere sexto facta est, collocandam esse anno 1084. Alterum est quod Hugo decesserit, teste Guigone, anno 1133, Kalendis Aprilis, »etatis sue anno ad minus octogesimo , consecrationis autem sue ad minus quinquagesimo secundo.« Quos calculos si compares, eius electionem anno 1079, consecrationem ineunte anno sequenti factam admittas necesse est.





uITA S. HUGONIS AUCTORE GUIGONE CARTHUSIAE MAIORIS PRIORI u.







EXCERPTA E CHARTULARIO ECCLESIAE GRATIANOPOLITANAE.




I. De iniuriis quas fecit Guido uiennensis archiepiscopus Ecclesie Gratianopolitane et eiusdem Ecclesie episcopo Hugoni de pago Salmoriacensi.


Ego Hugo, Gratianopolitanus episcopus, posterorum notitie trado qualiter uiennensis archiepiscopus Guido calumniam mouit de Salmoriacensi pago  aduersus Gratianopolitanam Ecclesiam prefatum pagum iniuste possidere, quoniam iuris erat uiennensis Ecclesie. Ad quam querimoniam diffiniendam uiennam conuenimus, sed causa tunc indiscussa diem aliam placito constituimus, in qua die apud Rotmanos iterum conuenerunt cum eo Gontardus ualentinensis et Guido Geneuensis, nobiscum  Pontius Belicensis et Landricus Matisconensis episcopi; ubi et scriptis et aliis testimoniis ostendimus quod pagum illum Ecclesia Gratianopolitana per centum annos et eo amplius possedisset. Ex quo uero primum possederit penitus ignorare. Econtra uiennenses obiecerunt quod eo tempore in quo Gratianopolitana Ecclesia a paganis desolata erat, eiusdem ciuitatis episcopo ab archiepiscopo uiennensi ad tempus concessum est. A quibus cum requisissent prefati episcopi si super hac responsione aliqua chartarum monimenta haberent, responsum est nullum exinde scriptum habere, sed solum uulgi rumorem sufficere. At Gratianopolitani canonici postulauerunt ut presentes episcopi super hoc iudicarent utrum nuda et sola uiennensium uerba Gratianopolitanam  Ecclesiam a possessione tam antiqua excluderent. Sed uiennensis archiepiscopus noluit audire iudicium, quoniam eo tempore milites illius terre ad pacem faciendam coniuratos in manu sua tenebat, quod iudicio non potuit opportunitate accepta uiolenter abstulit, pro qua inuasione domino pape Urbano secundo proclamationem fecimus. Unde Lugdunensi archiepiscopo Hugoni, qui tunc legatus Romane Ecclesie erat, litteras destinauit. Lugdunensis itaque archiepiscopus, fretus apostolica auctoritate, utrumquem nostrum ad tantam diffiniendam apud Barnem ante presentiam suam ex precepto domini pape uenire fecit. Qui utrinque audita ratione, plenam inuestituram Gratianopolitane  Ecclesie, que, sicut diximus, uiolenter exspoliata fuerat, iudicauit, et primo concilio in Galliis celebrando calumniam se determinaturum promisit. Inuestituram autem uiennensis archiepiscopus, spreto apostolici legati iudicio, reddere nobis noluit, quoniam eo tempore Romam ad dominum papam Urbanum legatum cum litteris suis miserat, postulans ab eo ut que iuris erant uiennensis Ecclesie priuilegio confirmaret, pro cuius impetratione, sicut ipse nobis postea confessus est, quingentos solidos in Romana curia dispensauit. In quo inter Salmoriacensem pagum quem nouiter arripuerat, fraudulenter et per subreptionem scribi fecit, domino papa ipsius pagi querimoniam prorsus ignorante. Quam priuilegii fraudem ubi persensimus,  cum summa festinatione Romam misimus apud dominum papam conquerentes, et de contemptu super inuestitura legati sui iudicio, et de fraudulenta priuilegii subreptione. Unde dominus papa Urbanus Lugdunensi archiepiscopo Hugoni legato suo litteras mandauit, quarum exemplum infra scriptum est.

»Urbanus . . . dilecto fratri et episcopo Hugoni Lugdunensi, etc.

»Sollicitudinis nostre,« etc. uide in Urbano II, Patrologie tom. CLI.

Nobis uero per eumdem legatum litteras in hunc modum misit:

 »Urbanus . . . Hugoni Gratianopolitano episcopo, etc.

»Pro negotio tuo,« etc. uide ubi supra, sub num. 117.

Interea Lugdunensis archiepiscopus Hugo apud Aeduensem ciuitatem concilium disposuit celebrare, ubi nos interesse precepit, paratos ad dirimendam totius concilii iudicio querimoniam. Tandem in concilio ad causam nostram uentum est. Ubi post multa uerba, ut causam nostram iniustam esse uiennensis archiepiscopus comprobaret cum insultatione scripturarum quasi multa uetustate contritam protulit, que continebat quod Barnuinus uiennensis archiepiscopus, Isarno Gratianopolitano episcopo ecclesiam Sancti Donati et Salmoriensem  pagum concessisset, donec Gratianopolitane Ecclesie pax a persecutione paganorum qua tunc uastabatur, redderetur. Qua perlecta, a timore quem nobis incusserant, respirauimus, rogantes apostolicum legatum ut chartam illam ipse seruaret, que sine dubio falsum testimonium dabat, quoniam Barnuinus uiennensis archiepiscopus et Isarnus Gratianopolitanus pontifex non contemporanei fuerunt, sicut ex catalogo Lugdunensi, et ex aliis multis scriptis collegimus. Preterea chartam illam infirmauimus et cassauimus, ex eo quod Alcherius Gratianopolitanus episcopus, antecessor Isarni episcopi, predictum pagum Salmoriacensem possedisse multis chartarum testimoniis cognoscitur, et ecclesiam Sancti  Donati Gratianopolitana Ecclesia non per Barnuinum obtinuisset, sed largitione regum, uidelicet Bosonis et Lodouici filii sui, quod preceptis eorum regalibus declaratum est. Cognita autem a nobis ipsius scripture falsitate, et eius taliter infirmato, uiennensis archiepiscopus iudicium, quod primum quadam importunitate requirebat, suffugere cepit, et charta illa e conspectu concilii et ipsius legati repente sublata, ad prefati priuilegii auctoritatem spreto iudicio recurrit, quod nichil ei suffragari potuit, quoniam dominus papa illud priuilegium per subreptionem sibi extortum litteris suis intimauerat, et causam nostram canonico iudicio diffiniendam legato suo commiserat. Et ita hoc refugio qui iniustitiam suam defendere moliebatur uiennensis destitutus  est. Tentauerunt autem archiepiscopi presentes et episcopi rogatu apostolici legati, qui concilii turbationem formidabat, pacem inter nos et concordiam reformare; sed quoniam nostra que inuaserat ex integro nobis restituere noluit, satius intellexa  synodale iudicium, quam inutilem concordiam recipere. Quod ille plurimum formidans, et quasi imminentem iudicii sententiam euadere cupiens, ius Ecclesie nobis commisse sicut cum antecessoribus nostris melius possederat uienne consilio canonicorum suorum nobis restituere promisit. Igitur die constituta uiennam ueni; sed quod, ipse promiserat, minime impleuit. Interea domnus  papa Urbanus Placentie disposuit celebrare concilium, ubi Gallicanos episcopos precepit interesse; qui super tanta iniuria querimoniam facturus cum pergerem, uiennensem archiepiscopum in Italiam apud Sanctum Ambrosium reperi, quod ut me ab incepto itinere reuocaret hebdomada qua concilium Placentinum papa celebrare disposuerat, consilio Lugdunensis archiepiscopi se obediturum de causa nostra spopondit. Hac intentione ab itinere domum regressus, cum Lugdunum uenire determinata die prepararem, uiennensis placitum renuntiauit. Et sic ab illo turpiter illusus, dolos ipsius cognoscens, iter quod intermiseram statim arripui, et ultima die concilii summa cum festinatione Placentiam ueni, ubi coram papa et uniuerso concilio,  uiolentiam quam nobis uiennensis intulerat, et dolos eius, et apostolice sedis contemptum exposui, et qualiter apostolici legati iudicio de inuestitura nostra obedire noluerat. Quo audito, totius concilii iudicio, plenam inuestituram Salmoriacensis pagi papa nobis reddidit, priuilegium quod, sicut supra positum est, per subreptionem uiennensis extorserat, cassauit, et super hoc ei litteras destinauit, quarum exemplum infra scriptum est.

»Urbanus episcopus . . . Guidoni uiennensi archiepiscopo, etc.

»Necessitati et utilitati,« etc. uide ubi supra, sub num. 134.

Quibus litteris uiennensis noluit obedire, imo litterarum  portitorem minis atque conuiciis dehonestauit. Unde ad papam sub breui tempore Mediolanum accedens presumptionem et contumaciam archiepiscopi uiennensis contra sedem apostolicam ostendi. Apostolicus itaque me ab ipsius subiectione subtraxit, et clericis ac laicis in pago Salmoriacensi commorantibus, ne uiennensi archiepiscopo obedirent interdixit litteris quas hic subiungere curauimus.

»Urbanus, etc., dilectis filiis tam clericis quam laicis in pago Salmoriacensi commorantibus, etc.

Quoniam frater uiennensis,« etc. uide in Urbano.

Contigit inter ea domnum apostolicum Gallicanam Ecclesiam uisitare, qui ualentiam ad dedicandam  maiorem ecclesiam ueniens, ibique uiennensem archiepiscopum allocutus, ad dirimendam litem que inter nos erat apud Rotmanos utrumque ante presentiam suam die constituta adesse precepit. Cumque iuxta preceptum ipsius, antiquis chartarum testimoniis onustus, episcoporum et clericorum laicorum quoque consilio sufficienter munitus, illuc aduentassem, archiepiscopus uiennensis, spiritu superbie afflatus, arcem loci et munitionem cum armatis occupauit militibus, ut si quid contra uoluntatem suam papa loqueretur, ipse apud se in sua potestate permaneret. Et ideo papa suo etiam iure, abbatia uidelicet Romanensi taliter exspoliatus, causam  nostram diffinire non potuit. Ego autem, iniurie proprie non immemor, in Aruernensi concilio, quod papa eodem anno celebrauit, querimoniam nostram aduersus archiepiscopum iam diu agitatam pape et uniuerso conuentui representare curaui. Apostolicus uero iniurie nostre et labori compatiens, Salmoriacensem pagum Gratianopolitane Ecclesie ex integro restituit, et me et Gratianopolitanam Ecclesiam ab ipsius obedientia subtraxit, quandiu super hac restitutione apostolico precepto obedire contemneret, et exinde comiti et parochianis nostris litteras huiusmodi delegauit.

»Urbanus episcopus . . . . . Guigoni comiti, clero et populo Gratianopolitano, etc.

»Querelam uenerabilis,« etc. uide ubi supra.

 Guigo quidem comes, apostolicis litteris excitatus, archiepiscopum adire, et apud eum minis ac precibus effecit quatenus Salmoriacensem pagum, secundum preceptum apostolici nobis et Gratianopolitane Ecclesie restitueret. Cui restitutioni apud Capellam arearum interfuerunt Gualterius Albanensis, et Leodegarius uiuariensis episcopi, uiennensis Ecclesie, et Gratianopolitane canonici, Guigo predictus comes, necnon et principes ipsius terre; quam inuestituram, quoniam corporis infirmitas fere per biennium in Apulia me detinuit, archiepiscopus iterum presumpsit inuadere. Quod postquam per legatum nostrum pape nuntiatum est, litteris suis legatum suum Lugdunensem archiepiscopum commonuit ut  ab iniuria Gratianopolitane Ecclesie et nostre archiepiscopum uiennensem auctoritate apostolica omnino cerceret, quarum litterarum exemplum infra subposui.

»Urbanus episcopus . . . . . Hugoni apostolice sedis uicario, etc.

»Quam arroganter,« etc. uide ubi supra, sub num, 223.

Innotuit eodem tempore, diuina nobis fauente clementia, chartam illam quam in Augustodunensi concilio archiepiscopus uiennensium aduersum nos de Salmoriacensi pago protulerat, certioribus indiciis falsam esse, ille enim cui scriptor eiusdem charte infirmitate detentus confessus fuerat, nobis patefecit, quem scriptorem nomine Sigibodum, Sancti  Ragnaberti monachum, per amicos nostros eiusdem cenobii monachos euocatum apud monasterium quod Granarium dicitur, ante altare beate Marie sub inuocatione diuine presentie excommunicationem intentando adiuraui.

Finita tandem est controuersia, diuiso communi partium consensu in duas equales partes pago Salmoriacensi, quarum una archiepiscopo uiennensi, altera Gratianopolitano episcopo cessit, quod Lugduni Iu Kalendas Februarii factum est anno 1107, in presentia multorum antistitum, confirmatumque est paulo post a Pascali II, cuius ea de re bulla ex chartario Gratianopolitano edita est post Theodori Penitentiale tomo II, pag. 536 .






SANCTI HUGONIS EPISTOLAE ET DIPLOMATA.



I. Ad archiepiscopum et canonicos Ecclesie Turonensis. ---Epistolam Cruciferorum de rebus in Oriente






I. Charta Hugonis episcopi Gratianopolitani, uetantis ne mulieres Carthusiam accedant.


Hugo Gratianopolitane Ecclesie uocatus episcopus, presbyteris et laicis in Gratianopolitano episcopatu commorantibus, eternam in Domino salutem.

 Quomodo fratres nostri Chartusie monachi Deo placere desiderent, mundus quem fugiunt, et loci in quo habitant asperitas et solitudo satis probant. Quorum desiderio, quoniam pax et quies maxime necessarie sunt, supra pontem, qui terminus possessionis eorum est, ad remouenda ea que proposito eorum contraria sunt, domum edificari consuluimus et precepimus. Rogamus itaque dilectionem uestram, et auctoritate diuina iniungimus ut femine per terram eorum nullatenus transeant, neque uiri arma portantes. Preter ea infra terminos ipsorum possessionis, piscationem et uenationem et auium captionem, ouium uel caprarum, atque omnium domesticorum animalium pascua et transitum  prohibemus. Obedientes monitis nostris diuina clementia in gratia sua multiplicet, et in omnibus bonis que ibidem a seruis Dei geruntur, uel usque in seculi finem gerenda sunt, eamdem, quam habere ipsi cupiunt, partem tribuat. Inobedientes uero diuino iudicio reos relinquimus, et seculari potestate puniri faciemus.

Datum mense Iulii, anno 1084.



III. Charta Leotardi filii Willelmi pro feudo cellarie episcopalis.


Ego Hugo Gratianopolitanus episcopus, notum facio omnibus, quod Humbertus Pilosi, et Dodo de Gratianopoli, et Guigo Lacensis, et Rostagnus fuerunt  mecum in placito quod primum fecit mihi Willelmus Leotardus; dereliquit igitur mansum unum, quem sicut ibidem testibus comprobatum fuit, mentitus fuerat se habere pro feudo cellarie; et quia mansum dereliquerat, et nichil aliud se habere pro cetiaria dicebat, predictis uiris laudantibus, dedi ei  quoque anno pro feudo cellarie decem solidos, et uictum sibi soli in domo mea quamdiu ego ibi manerem, et prorsus nichil aliud dedi uel conueni ei. Postea uero Guigo Geraldus fecit ei fori factum in cabanaria quam habebat Miseriaci, et in placito quod habuit cum Guigone Geraldo, ante me confessus est istam cabanariam esse feudum antiquum cellarie quam celauerat, in primo placito, cum reliquit mansum, et cum mentitus est nichil habere pro feudo cellarie; et cum iniuste et per subreptionem extorsit nobis decem solidos in unoquoque anno, post mortem uero eiusdem Willelmi fecerunt mihi placitum filii sui Beto, Leotardus et alii fratres eorum, et dedi eis antiquum et uerum feudum, scilicet cabanariam Miseriaci quam celauerat pater eorum, et  quam sub testimonio bonorum uirorum confessus fuit esse antiquum et uerum feudum episcopalis cellarie, ipsam dedi eis pro feudo cellarie, et casamenta et cortilia que habent Gratianopoli, et unum furnum qui est iuxta Calomentum illorum, siue iuxta domum Stephani Coaiz, et in domo mea quandiu ego ibi manerem uictum uni soli, decem uero solidos quos pater eorum extorserat, mihi retinui, et prorsus nichil aliud dedi eis, et hoc fuit in placito et conuentione constitutum, ut Leotardus in officio cellarie nullum alium prorsus per se uel sub se habeat, sed si Leotardus in suam personam claues tenere noluerit, uel si tenuerit, et res episcopales defeudauerit, ego committam eas cuicunque uoluero, similiter omnes successores mei; ipse uero habeat  feudum, et alii utilitati nostre domus deseruiant. Testes sunt istius charte, Rostagnus, Guigo de Lanz, Odolricus, Gualdinus, Fulco, canonici Gratianopolitane Ecclesie, et Guigo conuersus, et alii plures, postea reddidi eis in feudum decem solidos quos retinueram.



Iu. Charte guirpilionis facte per Leodegarium de Clariaco et alios, Hugoni episcopo Gratianopolitano, de tota terra de Fabriis.


In nomine Patris, etc.

Ego Leodebarius de Clariaco, et Petrus Mallenus, et Iarento Rufius, et mater et uxor ipsius, et Largerius presbyter frater eius, et Siluius de Clauaissone  nos omnes per fidem et sine enganno guirpiuimus, et donauimus totam terram de Fabriciis Deo et B. Marie, et S. uincentio, et B. Donato, et Hugoni Gratianopolitano episcopo cui pro iure episcopatus Rotmanis adiudicata fuerat, et omnibus successoribus suis in perpetuum tenendam et possidendam. Et  nos iurauimus quod predictam terram, neque bona que ex terra procedunt, ollamus episcopis Gratianopolitanis, nec aliquis consilio uel consensu nostro: huius guirpilionis sunt testes, ipse Hugo Gratianopolitanus episcopus, in cuius manu fuit factum, et uillelmus de Clariaco, et Obrias Gratianopolitanus Ecclesie decanus, Guigo prior S. Donati, uilellmus monachus S. Gotfredi, Petrus Stephanus Magalonensis Ecclesie canonicus, qui hanc chartam scripsit, Oldricus procurator episcopi, Ademarus Cabiscolus S. Donati, Atenulphus Guaniola, Bortellus episcopalis et duo filii eius Hugo et Petrus, uilellmus Bruno, Petrus de sancto Andrea, marescallus episcopi, Rodulphus de Alauardo nepos predicti decani.

 Facta est charta ista in mense Maio anno ab Incarnatione Domini 1128, feria u, luna XXI.



u. Guerpitio de decima facta a Petro Gorga Hugoni episcopo Gratianopolitano.



Notum sit filiis Gratianopolitane Ecclesie presentibus et futuris quod Petrus Gorga, et eius uxor, et soror uxoris eius reddiderunt et guerpiuerunt Deo et beate Marie, et S uincentio, et episcopo Hugoni, et successoribus suis decimam quam ipsi habebant in cabanaria quam tenent de Aimone uetulo, sicut ipse Hugo melius intellexit ad utilitatem suam et successorum suorum. Hec guerpitio facta est in manu eiusdem, in presentia Petri de uisilia, et Geraldi de Sauoia, et Guidonis conuersi et Malleni  cellarii comitis.




uolume back matter






ORDO RERUM QUAE IN HOC TOMO CONTINENTUR.



COSMAS PRAGENSIS.

    CHRONICA BOHEMORUM.
    Prolegomena. 9
    Prologus ad seuerum Meluicensem. 55
    Item ad magistrum Geruasium prefatio. 55
    LIBER PRIMUS. 57
    Proemium libri II. 121
    LIBER SECUNDUS. 121
    Apologia in librum tertium. 187
    LIBER TERTIUS. 187
    CANONICI WISSEGRADENSIS CONTINUATIO COSMAE. 245
    MONACHI SAZAuENSIS CONTINUATIO. 273
    De chronica sancti Iheronimi et compositione annorum. 273
    De exordio Sazauensis monasterii. 275
    De probitate Wladislai regis et fratris eius Theobaldi ducis. 295
    CANONICORUM PRAGENSIUM CONTINUATIONES 299
    ---Wenceslai I regis historia. 309
    II.---Annalium Pragensium pars I. 313
    III.---Annales Otokariani. 325
    Iu.---Annalium Pragensium pars II. 359
    u.---Annalium Pragensium pars III. 365

ALBERICUS AQUENSIS.
    Notitia. 387
    HISTORIA HIEROSOLYMITANAE EXPEDITIONIS. 389
    LIBER PRIMUS.
    CAPUT PRIMUM.---Proemium operis. 389
    CAP. II.---Quomodo Petrus eremita primus auctor exstiterit expeditionis in Ierusalem. 389
    CAP. III.---Quomodo patriarcham adierit. 390
    CAP. Iu. Quid patriarcha Petro responderit, et quomodo auxilia Christianorum inuitauerit. 390
    CAP. u.---Quomodo maiestas Domini Iesu in somnis Petro apparuerit eumque allocuta sit. 391
    CAP. uI.---Quomodo Petrus Romam uenerit, legationem apostolicam retulerit, et de terremotu. 391
    CAP. uII.---De quodam Waltero eunte Hierosolymam, quid egerit uel quid pertulerit. 392
    CAP. uIII.---Quomodo Petrus, cum copioso exercitu tendens Ierusalem, uindictam sociorum in Hungaria fecerit. 393
    CAP. IX.---Quomodo Maroam fluuium cum difficultate  transierit. 394
    CAP. X.---Quomodo duci Bulgarum obsides dantur: quibus receptis grauis contentio cum Bulgaris oritur. 395
    CAP. XI.---Quomodo dux exercitum insecutus plurima diripuerit. 396
    CAP. XII.---Quomodo, Petro cum exercitu causa pacis obuiam duci regresso, plurima iuuentus prostrata sit. 396
    CAP. XIII.---Qualiter exercitus ex magna parte dispersus sit, et iterum ad triginta millia adunatus. 397
    CAP. XIu.---Quomodo imperator Petro legatos direxerit, ut ueniret Constantinopolim. 398
    CAP. Xu.---Quomodo Petrus secundam imperatoris legationem acceperit, ut Constantinopolim maturaret iter. 399
    CAP. XuI.---Quomodo Petrus et exercitus ab imperatore benigne susceptus sit, et deinde mare transierit. 399
    CAP. XuII.---Quomodo in terra urbis Nicee iuuentus predam fecerit, et castellum quoddam Solymani ceperit. 400
    CAP. XuIII.---Quomodo Solymanus dux, congregatis Turcis, predictum castrum expugnauerit, quosdam captiuos duxerit, reliquos occiderit. 401
    CAP. XIX.---Quomodo exercitus per dies octo Petrum exspectauerit, et quomodo quosdam Turci de exercitu decollauerunt. 402
    CAP. XX.---Quomodo exercitibus, ad ultionem sociorum armatis, Solymanus cum multa manu occurrerit pugnaturus. 402
    CAP. XXI.---Quomodo Turci cum Christianis grauiter conflixerint. 403
    CAP. XXII.---Quomodo Turci infinitam multitudinem Christianorum peremerint. 404
    CAP. XXIII.---Quomodo tria millia Christianorum qui euaserant, a Turcis obsessi, imperatoris auxilio liberabantur. 404
    CAP. XXIu.---Quomodo quidam Godescalcus magnam manum in eamdem expeditionem contraxerit. 405
    CAP. XXu.---Qualiter omnis exercitus Godescalci insolenter agens in Hungaria peremptus sit. 406
    CAP. XXuI.---Quomodo ex diuersis regnis copiosa gens in eamdem expeditionem adunata sit. 407
    CAP. XXuII.---De strage Iudeorum Colonie. 407
    CAP. XXuIII.---De simili strage facta Moguntie. 407
     CAP. XXIX.---Quomodo exercitus, negato transitu, cum flungaris conflixerit. 408
    CAP. XXX.---Qualiter subito disturbato exercitu innumerabilis multitudo perierit. 409
    CAP. XXXI.---De superstitione anseris et capille. 410

LIBER SECUNDUS.
    CAPUT PRIMUM.---Cum quibus et quo tempore dux Godefridus secundam interit profectionem. 409
    CAP. II.---Principes per internuntios conuenerunt Pannonie regem, quare perdiderit populum Domini. 411
    CAP. III.---Responsio regis, quomodo ducem accersierit. 411
    CAP. Iu.---Dux Pannoniam ingrediens quam docenter susceptus sit, et quid inter eum et regni primores conuenerit. 412
    CAP. u.---Ubi exercitus iussu ducis castra posuerit 413
    CAP. uI.---Obsedibus datis, qualiter Hungariam transierint. 413
    CAP. uII.---Ubi rex obsides reconsignat, et qualiter rex Grecie ducem per internuntios interpellauerit. 414
    CAP. uIII.---Quid dux resalutato regi mandauerit, et pro retentis principibus quid egerit. 415
    CAP. IX.---Rex Grecorum quomodo captiuis principibus absolutis, regno suo consuluerit, ducem simul accersens. 415
    CAP. X.---Post aliquantas utrinque animositates tandem dux cum imperatore pacem componit. 416
    CAP. XI.---Causa imperatoris dux castrorum loca mutat: beneuolenite nuntios ad eum mittit, rogatus uenire dissimulat. 416
    CAP. XII.---Imperator alimenta emenda subtrahit, exercitus partes Grecie inuadit. 417
    CAP. XIII.---Frater ducis cum periculo populum ducis transduxit, dimicantes inter se partes dirimit. 417
    CAP. XIu.---Imperator, promissis obsidibus, ducem ad se inuitat, et quid ipse dux legatis Bemundi responderit. 418
    CAP. Xu.---Filio imperatoris obside accepto, dux curiam ingreditur. 419
    CAP. XuI.---Quam gloriose dux ab imperatore susceptus sit et exhibitus, et quid inter eos conuenerit. 419
    CAP. XuII.---Monitu imperatoris populus Domini in Cappadociam migrat. Dux imperatorem pro necessariis rebus sepius interpellat. 420
    CAP. XuIII.---Bemundus adueniens egre persuasus est imperatoris homo fieri. 420
    CAP. XIX.---Nepos Bemundi clanculo digreditur. Dux cum suis decenter ab imperatore dimittitur Robertus comes. 421
    CAP. XX.---Exercitus uersus Niceam iter dirigit; de Raymundo comite et Petro Eremita et de quibusdam aliis principibus. 421
    CAP. XXI.---De obsidione urbis Nicee. 422
    CAP. XXII.---Item dispositio obsidionis; quibus principibus que partes ciuitatis delegate sint 422
    CAP. XXIII.---Item de eadem. 423
    CAP. XXIu.---De uiris sacri ordinis et uulgo inermi et de lacu ciuitatis. 424
    CAP. XXu.---De principe urbis Nicee et de exploratoribus eius. 424
    CAP. XXuI.---Item de uno exploratorum illorum, et quam sollicite populus Domini gentilium prestoleratur aduentum. 425
    CAP. XXuII.---Aduentus Solymani: exhortatio Podiensis episcopi: conflictus et uictoria populi Christiani. 426
    CAP. XXuIII.---De munificentia imperatoris in principes et de Turco falsi nominis Christiano. 427
    CAP. XXIX.---De uiris capitaneis in eadem obsidione occumbentibus. 428
    CAP. XXX.---Item de aliis ibidem pereuntibus. 428
    CAP. XXXI.---De murorum et precipue cuiusdam turris oppugnatione. 428
    CAP. XXXII.---Populus Domini supradictum lacum nauali obsidione circumdat. 429
    CAP. XXXIII.---Profani resistentes ualde Christicolas defatigant. Ubi dux ipse Turcorum bellicosissimum sagitta traiecit. 430
    CAP. XXXIu.---De occiso Christiano bellatore qui ad ludibrium fidelium in muro suspenditur. 430
    CAP. XXXu.---Quomodo Longabardus quidam nouum genus machine operatus sit. 431
    CAP. XXXuI.---De euersione immanissime turris, et domina ciuitatis quomodo capta sit. 432
    CAP. XXXuII.---Deditio ciuitatis Nicee et de quadam  sanctimoniali femina captiua. 433
    CAP. XXXuIII.---Qualiter ex consultu principum populus Dei in duas partes diuisus sit. 434
    CAP. XXXIX.---De immanissima cede Christianorum per insidias principis Niceni. 434
    CAP. XL.---De nuntio fidelium Christi ad ducem. 435
    CAP. XLI.---Ubi dux et qui cum eo erant subueniunt pereuntibus. 435
    CAP. XLII.---Ubi dux et alii quidam procerum ex nomine notantur, qui tunc fortiter pro Deo egerunt. 436
    CAP. XLIII.---Post uictoriam quid inter fideles Domini conuenerit, et quomodo sacer ordo curauerit cadauera prostratorum. 437

LIBER TERTIUS.
    CAPUT PRIMUM.---Post uictoriam Christi fideles ubi castra locauerint, et miserabili siti cruciati, quanti expirauerint. 437
    CAP. II.---Item de eodem. 437
    CAP. III.---Ultra progrediuntur; exercitus in geminas partes diuiditur primores uenatui uacant. 438
    CAP. Iu.---Dux cum urso confligens, grauiter sanciatur; sed auxilio alterius militis perempta bestia uiuus eripitur. 439
    CAP. u.---Tankradus fixis iuxta Tarsum ciuitatem tentoriis, apud ciues de urbis traditione nunc minis nunc blanditiis agit. 440
    CAP. uI.---Ciues deditionem pollicentur; uiri exercitus Dei longe a se diuisi, hostes adesse de alterutris suspicantur. 441
    CAP. uII.---Obsides fedus rumpunt; Tankradus et Baldewinus mistis copiis obsidionem reparant, et de situ urbis. 441
    CAP. uIII.---De mutua quorumdam principum altercatione, ubi et Tarsenses Tankradum sibi preesse desiderant. 442
    CAP. IX.---De eadam re. 442
    CAP. X.---De eodem et qualiter Tankradus urbem Azaram intrauerit. 445
    CAP. XI.---Ubi Baldewinus princeps ciuitatis factus, Christianos partis Tankradi intromittere non uult. 443
    CAP. XII---Christiani extra portam ciuitatis manentes, noctu a gentilibus exstincti sunt. 444
    CAP. XIII.---Huius necis populus Dei Baldewinum insimulans, ad arma ruit, cui satisfaciens, contra reliquos Dei inimicos uehementer insurgit. 444
    CAP. XIu.---Ubi uiri Baldewini cum piratis Christianis fedus ineunt, et Tarsum simul petunt. 445
    CAP. Xu.---Tankradus Mamistram ciuitatem armis capit, et de instinctu cuiusdam Richardi castra Baldewini hostiliter inuadit. 446
    CAP. XuI.---Baldewinus et Tankradus bellum conserunt, in quo Tankradus inferior inuentus est. 446
    CAP. XuII.---Tankradus et Baldewinus pacem inter se reformant. 447
    CAP. XuIII.---De prospero euentu Baldewini in expugnandis munitionibus, et de perfidia cuiusdam Armenii. Iam inuitus idem Armenius commissum sibi presidium reddit. 448
    CAP. XIX.---Dux ciuitatis Rohas-Baldewinum in auxilium uocat; Baldewinus uocatus, ire perrexit; a Turcis uetitus iterato reproperat. 448
    CAP. XX.---Baldewinus qualiter in urbe Rohas exceptus sit, et quam magnanime ducis illius dona respuerit: et petitio seniorum. 449
    CAP. XXI.---A duce urbis Rohas Baldewinus in filium adoptatus, petitione ipsius Samusart ciuitatem impugnat; sed infecto negotio reuersus est inanis. 450
    CAP. XXII.---Conspirate plebis consilium in ducem suum Baldewinus uolens reprimere, nichil proficit. 450
    CAP. XXIII.---Quam misere idem dux interfectus sit. 451
    CAP. XXIu.---Occiso duce, Baldewinus subrogatui eamdem arcem Samus temere primo contempsit, postmodo consilio suorum rebus pretiosissimis comparauit. 451
    CAP. XXu.---Presilium Sororgia in manus Baldewini non sine labore traditur, et Balduc fraudulentia notatur. 452
    CAP. XXuI.---Tankradus damnosa Christianis presidia destruit, et oblata sibi ab hostibus munera prudenter reponit. 453
    CAP. XXuII.---De ciuitate Maresch, ubi et uxor Baldewini obiit. 453
    CAP. XXuIII.---De ciuitate Arthusia, ubi Christiani Armenii secum manentibus Turcis capita desecantes fratres benigne recipiunt. 454
    CAP. XXIX.---Populus Dei profana multitudine circumplexi, ferro sibi uiam aperiunt, et uix euadunt, obsessi  fiducialiter agunt. 454
    CAP XXX.---Profani Arthesiam obsidentes, de aduentu Christiani exercitus per exploratores edocti, nequaquam, usque in noctem, obsidionem soluunt. 455
    CAP. XXXI.---Exercitu Dei adueniente, Arthesia fidelium tuitione munitur; Baldewinus triumphis clarus nouis nuptiis illustratur. 455
    CAP. XXXII.---Christi populus adunatus non ultra diuiditur, quem Podiensis episcopus circumspectum fore, paterne alloquitur. 456
    CAP. XXXIII.---Relicta Romania, preelectos sequentes signiferos ad pontem usque fluuii Farfar perueniunt, ubi a Turcis bellicose excepti sunt. 457
    CAP. XXXIu.---Dura conflictio fidelium et Turcorum pro transitu pontis. 457
    CAP. XXXu.---Monitu Podiensis episcopi pontem superant; commisso prelio bellatores Christi uictores redeunt; principem Antiochie nuntia dura percellunt. 458
    CAP. XXXuI.---Iter Antiochiam indicitur; antistes populum alloquitur et per eum qui principes exercitus precedere, qui extremas custodias obseruare debeant, ordinantur. 459
    CAP. XXXuII.---Antiochiam peruenientes quid egerint et quantus estimatus sit exercitus Dei. 459
    CAP. XXXuIII.---Descriptio qualiter obsessa sit urbs. 460
    CAP. XXXIX.---Item de eadem re. 460
    CAP. XL.---De ponte fluminis ad cuius destructionem machine exquisite componuntur. 461
    CAP. XLI.---Congressio ualida pontis, ubi machina Christianorum in fauillam redigitur, et instaurantur alia instrumenta. 462
    CAP. XLII.---De nauali ponte fidelium ad euitandas Turcorum insidias. 462
    CAP. XLIII.---Qualiter Turci Christianos, ad equorum pabula missos, clam inuaserint. 462
    CAP. XLIu.---Fideles in ultionem suorum consurgentes, post mutuam cedem partim gladiis consumpti, partim in flumine submersi sunt. 463
    CAP. XLu.---Custodia porte pacto pecunie Tankrado mandatur. 463
    CAP. XLuI.---De clerico et matrona, qui dum aleis luderent, insidiose perempti sunt. 464
    CAP. XLuII.---De milite propria incuria prostrato et de pomario, quod fidelibus nocuum succiditur. 465
    CAP. XLuIII.---De Hugone comite qui fidelium neces dolens, Turcorum fraudibus prudenter occurrit. 465
    CAP. XLIX.---Ubi comitis eius filius Turcorum seuissimum post nonnulla uite discrimina prosternit uictorque regreditur. 466
    CAP. L.---Deficientibus uictui necessariis, principes in hoc electi de circumpositis terris predas innumeras abducunt. 467
    CAP. LI.---Ubi a gentilibus preda excutitur. 467
    CAP. LII.---De preda Roberti comitis, et, inualescente fame, minores quid egerint, uel quid passi sint. 468
    CAP. LIII.---Mors atrocissima cuiusdam archidiaconi et comitum eius. 468
    CAP. LIu.---De morte filii regis Danorum, et Florine cuiusdam matrone, et eorum, qui in balneis occisi sunt. 469
    CAP. Lu.---Porta Christianis mortifera; Reymundus comes profanos aliquantum a fidelium inuasione cercet. 470
    CAP. LuI.---Pro redemptione cuiusdam captiui iuuenis, parentes eius uolentes turrim suam Christianis tradere, expulsi sunt, et iuuenis a Christianis occisus est. 470
    CAP. LuII.---Decretum populi Dei, et denotatio duorum qui in adulterio deprehensi sunt. 471
    CAP. LuIII.---Dux Godefridus iam recuperata salute, et Reymundus comes, per regiones diuisi, ad contrahendas predarum copias destinantur. 472
    CAP. LIX.---Legatio Babylonici regis ad populum Dei, et quomodo Winemarus Laodiceam et strenue ceperit, et stulte amiserit. 472
    CAP. LX.---Consilium obsesse Antiochie catholicis proditur; episcopus Podiensis et dux Godefridus populum Dei uerbis consolatoriis adhortantur. 473
    CAP. LXI.---Electi milites hostilia castra inuadere, multitudine graui superueniente, non terrentur. 473
    CAP. LXII.---Pontificis sermone peregrini roborati, septingentos hostium palam triumphant, sectisque ceruicibus dehonestant. 474
    CAP. LXIII.---Bemundus et comites eius dum pontem hostibus incommeabilem facere nituntur, partim cesi partim  lesi sunt, et hoc duci Godefrido flebiliter nuntiatur. 475
    CAP. LXIu.---Fidelibus in ultionem suorum consurgentibus, anceps utrinque pugna diutius agitur. 476
    CAP. LXu.---Ubi dux loricatum Turcum uno ictu medium diuidit; et post cruentam pugnam fideles uictoria comitatur. 477
    CAP. LXuI.---Quidam obsessorum Antiochie ad Christianos clanculo confugerunt, et presidium iuxta pontem exstructum custodie Reymundi delegatum est. 478

LIBER QUARTUS.
    CAP. I.---Audiens princeps Antiochie Christianorum uictoriam, quid facto opus sit, a suis fidelibus sciscitatur. 479
    CAP. II.---Innotatio nuntiorum Darsiani, et qui sint quos ad auxilium inuitat. 479
    CAP. III.---Allegatio cause apud regum Corrozan. 479
    CAP. Iu.---Qualiter ipse rex accepit uerba nuntiorum. 480
    CAP. u.---Insultatio Corbahan contra populum Dei in conspectu uocatorum regis. 481
    CAP. uI.---Expugnate Nicee princeps uirtutem predicat Christiani exercitus. 481
    CAP. uII.---Corbahan in superbia magna minatur se in breui Christianam fortitudinem experturum. 483
    CAP. uIII.---Rex Corrozan de belli euentu magos consulit, et Turcorum principes ex nomine uocantur. 483
    CAP. IX.---De munificentia Baldewini in principes, et de tentorio duci transmisso. 484
    CAP. X.---De conuentu nationum, ad obsidionem Christianorum festinantium, et de accusatione Baldewini. 485
    CAP. XI.---Profanis Rohas obsidere parantibus Baldewinus obuiat, dimicat et triumphat. 485
    CAP. XII.---Corbahan triduo Rohas frustra obsidet; Baldewinus recedentem bellicose insequitur. 485
    CAP. XIII.---Christiani exercitus quidam castris se subtrahunt et uiri industrii in occursum gentilium exploratum pergunt. 486
    CAP. XIu.---Percepto nationum apparatu, quod principes inierunt consilium. 487
    CAP. Xu.---Mysterium arcani consilii Bemundi de traditione Antiochie. 487
    CAP. XuI.---Quam prudenter ipsum consilium inter primates uentilatum sit, ceteris ignorantibus. 488
    CAP. XuII.---Quam caute sibi conuenerint fidelium interpres et traditor ciuitatis. 489
    CAP. XuIII.---Godefridus et Robertus electos in hoc bellones, ne primum murorum ascensum horreant, adhortantur. 489
    CAP. XIX.---uiri cordati qualiter per coriaceam scalam intromissi sint. 490
    CAP. XX.---Scala dirupta, nonnulli perierunt, sed denuo reparata fiducialiter ascendunt. 490
    CAP. XXI.---Immissi stragem custodum operantur; gentiles alii somno expergefacti Christianos impugnant. 491
    CAP. XXII.---Tumultuantibus hinc inde partibus, principes primum traditam esse ciuitatem multitudini indicant. 491
    CAP. XXIII.---Fideles portas urbis aperiunt: uexillum Bemundi in arce preeminet: prima luce geritur bellicosissimus Mars. 492
    CAP. XXIu.---Pagani, quo quisque poterat, fugam ineunt: aliqui de altissimis rupibus cadentes elisi sunt et exstincti. 492
    CAP. XXu.---De opibus inuentis in ciuitate, et qua die capta sit urbs. 493
    CAP. XXuI.---De fuga et nece regis Antiochie. 493
    CAP. XXuII.---De Rotgero qui gentiles, exercitum precedentes, bellator excipiens, insperata morte preuentus est. 494
    CAP. XXuIII.---Excusatio fratrum, quare non subuenerint coram se pereunti. 494
    CAP. XXIX.---Obsidio nationum circa Antiochiam. 495
    CAP. XXX.---Dux Godefridus bellans in fugam uertitur, et plurimi comitum eius diuersis mortibus profugantur. 496
    CAP. XXXI.---Bemundus acriter impugnatur; sed auxilio fratrum superior efficitur: et qua necessitate profani remotius castra locarint. 496
    CAP. XXXII.---Ubi Corbahan hos et illos per singulas portas distribuit, et Tankradus menia oppugnantes aggreditur. 497
    CAP. XXXIII.---Christiani presidium se retinere posse desperantes demoliuntur incendio. 497
    CAP. XXXIu.---De magnitudine famis in populo Dei,  et quam care uendebantur uilissima. 498
    CAP. XXXu.---Turci urbem latenter recuperare uolentes, deiecti sunt: qui post diutinam colluctationem muro depulsi, misere perierunt. 499
    CAP. XXXuI.---De quibusdam Christianis uictum extra muros querentibus, et de nece nautarum obsessis alimenta uendentium. 500
    CAP. XXXuII.---Quomodo primorum quidam desperatione uiuendi de ciuitate clam fugerint. 500
    CAP. XXXuIII.---uerba consolatoria clerici cuiusdam ad populum. 501
    CAP. XXXIX.---Item exhortatio principalium uirorum, et fugitiui principes quomodo Constantinopolin nauigare ceperint. 502
    CAP. XL.---Quomodo predicti uiri Grecum imperatorem ab auxilie fratrum reuocauerint. 503
    CAP. XLI.---Alii quidam principes fugam meditantes bonorum uirorum exhortationibus retinentur. 503
    CAP. XLII.---De milite Christiano cuius equus cum fugiente cecidit. 504
    CAP. XLIII.---De inuentione Dominice lancee. 505
    CAP. XLIu.---Ubi Petrus legatione fungitur apud Corbahan, principem obsidionis. 505
    CAP. XLu.---Item de eodem et quam tumide princeps uerba legationis acceperit. 505
    CAP. XLuI.---Petrus reuertitur, responsio maioribus aperitur, et quid facto opus sit in commune discutitur.
    CAP. XLuII.---Bellum indicitur, omnes quasi morituri in crastinum preparantur, et distribute acies sub ducibus ordinantur. 506
    CAP. XLuIII.---Relicto in urbe Reymundo comite, fideles portis erumpunt, quibus gentiles a magistra arce signo accepto occurrunt. 507
    CAP. XLIX.---Christi populus in prima acie uictor gentilium fumo impeditur. 508
    CAP. L.---Peregrini multifarie dissipantur; acies Bemundi in mortis articulo posita Godefrido duci nuntiatur. 509
    CAP. LI.---Dux hostes fugat et proterit, fratres a porta mortis educit. 509
    CAP. LII.---Item de eodem. 510
    CAP. LIII---Corbahan, uictis suis, spem uiuendi ponit in fuga, quem Podiensis episcopus insectatur. 511
    CAP. LIu.---Ubi notantur principes qui pre inopia mendicant. 511
    CAP. Lu.---De eade n re, et fuga et cede hostium. 511
    CAP. LuI.---De direptione castrorum et diuersitate uinculorum. 512

LIBER QUINTUS.
    CAP. I.---De diuinorum mysteriorum restitutione et de patriarche recollatione. 513
    CAP. II.---Quibus principibus subiecta sit Antiochia. 513
    CAP. III.---De duobus principibus directis, quorum unus periit, alter uix euasit. 514
    CAP. Iu.---De plaga mortalitatis, que facta est in populo Dei. 515
    CAP. u.---De insidiis Turcorum et de quodam Folkerc et uxore eius. 515
    CAP. uI.---De inimicitiis inter Brodoan de Alapia et principem Hasart. 516
    CAP. uII.---Concilium Turci Christiane mariti de adipiscenda Christianorum amicitia. 516
    CAP. uIII.---Legatio principis Hasart ad Godefridum ducem, et quomodo dux hesitat cum Turcis fedus inire. 516
    CAP. IX.---Mahumet, filius principis, duci Godefrido datur obses; columbe federis nuntie emittuntur. 517
    CAP. X.---Brodoan Hasart obsidet; Christianorum superuenit exercitus. 517
    CAP. XI.---Bemundus et Reymundus duci Godefrido associantur: obsidio soluitur sed per insidias quidam de Christianis occiduntur. 518
    CAP. XII.---A principe Hasart cum magna gratiarum actione suscipitur dux Godefridus: fedus renouatur. 519
    CAP. XIII.---Dux, inualescente pestilentia, coactus necessitate temporis recessit ab Antiochia. 519
    CAP. XIu.---Dux ipse cum paucis Christianis presidia inimica subuertit. 519
    CAP. Xu.---Baldewinus confluentes ad se Christianos donis plurimis munerat, Turcos edomat. 520
    CAP. XuI.---Baldewinus conspirantes aduersus se proscribit, et custodie mancipat. 520
    CAP. XuII.---Baldewinus nimia datione exhaustus pro redemptione captiuorum munera suscipit, quosdam excruciat, et urbe depellit. 521
    CAP. XuIII.---De socero Baldewini et de dolo Balas in  presidio Amacha. 521
    CAP. XIX.---Quomodo quidam uiri sensati Baldewinum contra perfidiam Turci muniunt. 522
    CAP. XX.---Quomodo Baldewinus perfidiam Turci in captione suorum experitur. 522
    CAP XXI.---Baldewinus grauiter torquetur de captione suorum militum. 523
    CAP. XXII.---Balduc capite truncatur; sex de soctis Baldewini restituuntur. 523
    CAP. XXIII.---Multitudo Teutonicorum superueniens predicta mortalitate consumitur. 523
    CAP. XXIu.---Sansadonias matrem cum filiis redimit; Winemarus reducitur; Mahumet obses diligenter custoditur; nauigia reparantur. 524
    CAP. XXu.---De prodigio celitus ostenso, et de uariis super hoc coniecturis. 524
    CAP. XXuI.---De gestis principum, et Bemundi dominio in Antiochia. 525
    CAP. XXuII.---Qualiter dux Godefridus Turcorum deprehendit insidias, et in paucis prostrauit plurimos. 526
    CAP. XXuIII.---De murmure Christianorum et colloquio principum. 526
    CAP. XXIX.---De horrenda famis angustia in obsidione Marre. 527
    CAP. XXX.---Quomodo comes Reymundus castellum deiecerit et Marram ceperit. 527
    CAP. XXXI.---Quomodo Reymundus, Turcorum et Sarracenorum presidiis expugnatis, presidium Archas obsederit, et de difficultate eiusdem obsidionis. 528
    CAP. XXXII.---Quomodo questio facta est de lancea Dominica, et quomodo puer Mahumet obses mortuus, et a Godefrido duce patri honorifice remissus. 528
    CAP. XXXIII.---Quomodo dux Godefridus et Robertus Flandrensis ciuitatem Gybel obsederunt, et quomodo Reymundus comes, pecunia corruptus, eosdem principes dolosa legatione ab obsidione reuocauit. 529
    CAP. XXXIu.---Quomodo principes ab obsidione Gybel castra mouerunt, et Reymundo in auxilium properauerunt. 530
    CAP. XXXu.---Predicti principes falsa legatione seducti, a societate Reymundi se separant, quos ille blanditiis et donis reuocat ad concordiam. 530
    CAP. XXXuI.---Qualiter creuit murmur in populo Dei, quod tam diu differrent uiam in Ierusalem. 531
    CAP. XXXuII.---Obsidio ab Archas soluitur; principes procul ab urbe Tripolis figunt tentoria; calamellos mellitos per plana repertos suxit populus. 532
    CAP. XXXuIII.---Inito federe, preses ciuitatis Tripolis ductorem uie populo Dei concessit, cuius ductu loca difficillima pertransiit. 532
    CAP. XXXIX.---De difficultate itineris et quomodo fedus inierint cum incolis urbis Baurim. 533
    CAP. XL.---Quomodo a serpentibus multi perierunt in regione Sidonis, et de amissione cuiusdam Walteri. 534
    CAP. XLI.---Quomodo transierint ciuitates Tyrum, Ptolemaida, Cayphas Cesaream, hicque Pentecosten celebrauerint. 534
    CAP. XLII.---Quomodo ciuitatem Romam inuenerunt et possederunt, ac episcopum in ea constituerunt. 535
    CAP. XLIII.---Dum ad montana progreditur exercitus, nocte eclipsis lune apparuit. 536
    CAP. XLIu.---Quomodo Christiani incole urbis Bethlehem duci Godefrido legatos dirigunt, ut maturaret ad subueniendum, et de gratulabunda susceptione sociorum. 536
    CAP. XLu.---Qualiter exercitus maturauerit Ierusalem comperta legatione a Bethlehem, et de preda a finitimis urbis abducta, et qualiter ante muros Ierusalem in laudibus et hymnis constiterint. 537
    CAP. XLuI.---Qualiter et a quibus principibus ciuitas obsessa sit. 538

LIBER SEXTUS.
    CAP. I.---Prima die congressionis diuersi uarie affliguntur. 539
    CAP. II.---Consilium primorum, quomodo ciuitas capi possit. 539
    CAP. III.---De instrumentis uincende urbi appositis. 539
    CAP. Iu.---Quidam e populo, dum uictum longius quererent, mortem incurrunt. 540
    CAP. u.---Ubi unus gentilium illustris, et duo nobiles Christianorum trucidantur. 540
    CAP. uI.---Quando obsessa sit urbs, et de raritate potus. 540
    CAP. uII.---Consilium inclusi cuiusdam super negotio incepto. 541
    CAP. uIII.---De indicta processione et que tunc gesta sint. 541
     CAP. IX.---Machinis muro applicitis, ingenia partium inter se confligunt. 542
    CAP. X.---Arietem muros perforantem obsessi dissipare moliuntur. 543
    CAP. XI.---Qui undique machine presint, disponuntur. 543
    CAP. XII.---Quanta instantia ciues a machinis forinsecus fatigentur. 543
    CAP. XIII.---Ubi porte, que Babylonicis nuntiis peruie erant. custodie deputantur. 544
    CAP. XIu.---De duobus regis Babylonie nuntiis diuerso montis genere pereuntibus. 544
    CAP. Xu.---De instrumentis profanorum contra machinas fidelium 545
    CAP. XuI.---De crucifixo, cui perfidorum insania nocere non potuit. 545
    CAP. XuII.---Item de diuersis perfidorum machinis. 545
    CAP. XuIII.---Ubi ignis aceto sopitur, et catena gentilium ui extorquetur. 546
    CAP. XIX.---Qui sanctam ciuitatem obtinuerint primi. 547
    CAP. XX.---De diffugio et interitu perditorum. 547
    CAP. XXI.---Quid factum sit per portas toto irrumpente populo. 548
    CAP. XXII.---De cisterna regii palatii. 548
    CAP. XXIII.---Item de generali cede ciuium et direptione templi Domini. 548
    CAP. XXIu.---Relatio de templo Domini. 549
    CAP. XXu.---De oratoriis sancte ciuitatis, et quam deuote dux sepulcrum Domini uisitauerit. 550
    CAP. XXuI.---uisio cuiusdam de duce. 550
    CAP. XXuII.---Interpretatio somnii. 551
    CAP. XXuIII.---De auaritia Reymundi et Tankradi, et de nece quorumdam gentilium. 551
    CAP. XXIX.---Ubi consilio maiorum ira Tankradi sedatur. 552
    CAP. XXX.---Internecio superstitum gentilium. 552
    CAP. XXXI.---De anteriore Turcorum dominio in urbe Ierusalem. 552
    CAP. XXXII.---Quomodo Turci eliminati sint, et de mendosa Babylonici regis promissione. 553
    CAP. XXXIII.---Promotio gloriosi ducis in Ierusalem. 553
    CAP. XXXIu.---Somnium cuiusdam militis de duce. 554
    CAP. XXXu.---Solutio somnii. 554
    CAP. XXXuI.---Item uisio cuiusdam Aquensis clerici de duce. 555
    CAP. XXXuII.---Explanatio uisionis. 555
    CAP. XXXuIII.---Qualiter inuenta sit portio ligni salutaris. 555
    CAP. XXXIX.---De obitu patriarche Hierosolymitani. 556
    CAP XL.---De clericis et campanarum signis apud Dominicum sepulcrum institutis. 556
    CAP. XLI.---Quomodo dux copiis hostium occurrerit. 557
    CAP. XLII.---Populus a preda gentilium premunitus abstinet. 557
    CAP. XLIII.---Prefecto gentili dux exponit cur populus pergat ad prelium. 558
    CAP. XLIu.---Plebs Christianorum cruce signata in occursum pergit armatis 559
    CAP. XLu.---Qualiter fuerit eorum acies ordinata. 559
    CAP. XLuI.---Post altera discrimina pars inimica diffugit. 560
    CAP. XLuII.---De nece et spoliis occisorum. 560
    CAP. XLuIII.---Populus rapinis inhians sternitur, manus continens superior efficitur. 561
    CAP. XLIX.---Item de nece perditorum. 561
    CAP. L.---Quando prelium hoc commissum sit, et de ibidem gestis. 562
    CAP. LI.---Comes Reymundus Ascalonem et Assur contra Christianos consilio suo obfirmat. 562
    CAP. LII.---Dux et comes Reymundus pacificantur. 563
    CAP. LIII.---Principibus repatriare cupientibus dux ualedicit, et ciues Asur duci confederantur. 563
    CAP. LIu.---De ceteris fidelibus repatriantibus. 564
    CAP. Lu.---Bemundus Laodiceam, Christianorum urbem obsedit. 564
    CAP. LuI.---Episcopus Pisanus redeuntes peregrinos humiliter salutat. 566
    CAP. LuII.---Mutua collocutio episcopi et peregrinorum. 566
    CAP. LuIII.---Bemundus, nolens obsidionem soluere, deseritur ab omnibus. 567
    CAP. LIX.---Armati fideles Laodiceam peruenientes,  Bemundum fugisse reperiunt. 567
    CAP. LX.---Bemundus Laodicensibus reconciliatur, et quibusdam aliis. 567

LIBER SEPTIMUS.
    CAP. I.---Ciues Assur transgressores federis dux obsidet iterato. 567
    CAP. II.---Lacrymosa narratio de Gerhardo milite. 569
    CAP. III.---Ubi, ducis machina procumbente, plurimi Christianorum pariter conflagrarunt. 569
    CAP. Iu.---Exhortatio ducis ad milites. 570
    CAP. u.---Populo penitentia indicitur, sed concremata simili machina, iterum plectitur. 571
    CAP. uI.---Soluta obsidione, Assur, Bemundus et Baldewinus sanctam ciuitatem ingrediuntur. 571
    CAP. uII.---De ambitione patriarchatus Pisani episcopi. 572
    CAP. uIII.---Principes cum duce Iordanem adierunt. 572
    CAP. IX.---Ubi ciues Assur graui membrorum abscissione multantur. 573
    CAP. X.---Milites decem Christiani triginta equites gentilium fugant et necant 573
    CAP. XI.---Apud Assur iterum Babylonici a ducis militibus detruncantur. 574
    CAP. XII.---Assur ciuitas facta est tributaria, et Ioppe instauratur. 574
    CAP. XIII.---Principes circumiacentium ciuitatum munerarios se duci sponte afferunt. 575
    CAP. XIu.---De eodem, et quod dux pacem statuerit per terram. 575
    CAP. Xu.---Supradictus Gerhardus incolumis remissus beneficiis honoratur. 576
    CAP. XuI.---De pertinacia Grossi Rustici. 576
    CAP. XuII.---Tankradi nuntios princeps Damascenus perdidit; terram eius dux inuadens, Grossum Rusticum ad fedus cegit. 577
    CAP. XuIII.---Ubi dux gloriosus cepit egrotare. 578
    CAP. XIX.---uenetorum muneribus dux honoratur ac deinde uehementius egritudine premitur. 578
    CAP. XX.---Consilio ducis castelli Caiphas obsidio preparatur. 579
    CAP. XXI.---Obitus gloriosi ducis et Werneri militis. 579
    CAP. XXII.---Obsidio castelli Caiphas. 580
    CAP. XXIII.---Tankradi hortatu obsidio lentata paululum reparatur. 580
    CAP. XXIu.---Quanta pertulerint illic fortissimi milites. 580
    CAP. XXu.---Oppidum Caiphas expugnatur. 581
    CAP. XXuI.---Gelmarus expulsus, et Tankradus castellum obtinuit. 582
    CAP. XXuII.---Consilio maiorum Bemundus ad regnandum in Ierusalem uocatur, sed in itinere capitur. 582
    CAP. XXuIII.---Donimanus princeps Turcorum obsessis Malatine Christianis contemnitur. 583
    CAP. XXIX.---Baldewinus liberare uolens Bemundum, nichil proficit. 583
    CAP. XXX.---Baldewinus per legatos conuenitur ut fratris loco regnum Hierosolymitanum suscipiat. 584
    CAP. XXXI.---Baldewinus Ierusalem profecturus, equiuocum suum ciuitati Rohas prefecit. 584
    CAP. XXXII.---Baldewinus, diro imminentis prelii nuntio pulsatus, cum paucis obuiam pergit. 585
    CAP. XXXIII.---De eodem. 586
    CAP. XXXIu.---Ipse fugam simulans, reuersus gloriosam adeptus est uictoriam. 587
    CAP. XXXu.---Quam sagaciter Baldewinus uersutiam Tankradi preuenit. 588
    CAP. XXXuI.---Tankrado solo aduentu Baldewini perterrito, Baldewinus sanctam ingressus est ciuitatem. 588
    CAP. XXXuII.---Perquisitis rebus defuncti fratris, a uiris fortibus tentare fortia suadetur. 589
    CAP. XXXuIII.---Urbem Ascalonem obsidens, post aliquot dies infecto negotio obsidionem soluit. 589
    CAP. XXXIX.---Quam ingeniose uicerit gentem Azopart sub terra latentem. 590
    CAP. XL.---De eadem re. 591
    CAP. XLI.---Cum per difficilia loca militem agit, plures frigore exstinguuntur. 591
    CAP. XLII.---Ciuitas Susumus igne deletur. 592
    CAP. XLIII.---In natali Domini apud Bethlehem Baldewinus unctus est in regem. 592
    CAP. XLIu.---Prima sessione regis, Tankradus accusatur, uocatur et adesse dedignatur. 593
    CAP. XLu.---Rege cum Tankrado pacificato, Tankradus, dux electus, Antiochiam proficiscitur. 593
     CAP. XLuI.---Rex contra patriarcham sedem apostolicam appellat. 594
    CAP. XLuII.---Dominus apostolicus cardinalem Mauritium cognitorem Hierosolymam mittit. 594
    CAP. XLuIII.---Patriarcha multis et grauibus a rege capitulis impetitus, ab officio suspensus est. 595
    CAP. XLIX.---In cena Domini dolens patriarcha se eo die officio suo priuari, regem donis promissis placat. 595
    CAP. L.---Rex cardinalem alloquitur de restituendo patriarcha. 595
    CAP. LI.---De amicitia inter cardinalem et patriarcham, et regis concordia et de conuentione gentilium cum rege. 596
    CAP. LII.---De mutuis legationibus gentilium. 596
    CAP. LIII.---De redemptione Turcorum. 597
    CAP. LIu.---Quomodo ciuitas Assur subiugatur. 597
    CAP. Lu.---Cesarea ciuitas obsidetur. 597
    CAP. LuI.---Tandem ciuitas Cesarea superatur. 598
    CAP. LuII.---Quomodo rex, audita fama Babyloniorum, eorum prestolatur aduentum. 599
    CAP. LuIII.---Quomodo rex patriarcham conuenerit, ut uel ipse milites procuret, uel ad procurandum eos, sibi aliquid pecunie impertiret. 599
    CAP. LIX.---Qualiter orta sit contentio inter regem et patriarcham. 600
    CAP. LX.---Contentio inter regem et patriarcham presente cardinale Mauritio. 600
    CAP. LXI.---Patriarcha ratione uictus, milites se procurare promisit, quod tamen implere contempsit. 601
    CAP. LXII.---Patriarcha potestate et oblatione sepulcri Domini priuatur. Pecunia patriarche regi aperitur. 601
    CAP. LXIII.---Rex pecuniam militibus diuidit, crudelis legatio a Babylonia uenit. 601
    CAP. LXIu.---Tres regis acies a Babyloniis attrite deficiunt. 602
    CAP. LXu. Rex a pontificibus admonitus, coram cruce Dominica prosternitur. 602
    CAP. LXuI.---Post confessionem delictorum, episcopo Gerhardo crucem Domini preferente, rex per medios hostes irrumpit. 603
    CAP. LXuII.---Mira Domini Iesu et sancte crucis eius uictoria. 603
    CAP. LXuIII.---Renouato bello, catholici regis ad suos hortatio. 604
    CAP. LXIX.---De gloriosa regis uictoria et reditu in Ierusalem. 604
    CAP. LXX.---De obitu Wickeri militis Alemanni egregii. 604

LIBER OCTAuUS.
    CAP. I.---Quod, primo Baldewini regis anno, innumera Longobardorum multitudo per Bulgariam profecta sit Hyerosolimam. 605
    CAP. II.---Ubi Constantinopolitanus imperator eosdem Longobardos uendere et emere per castella Bulgarorum permittit, et eis rapinam interdixit. 605
    CAP. III.---Longobardi regis edictum negligentes, Grecos et Bulgaros inuadunt: sed mox ab imperatore conuocati, Constantinopolim tendunt. 606
    CAP. Iu.---Imperator a Longobardis iniuriatus, uendere eos et emere inibi prohibet: illi palatium eius unanimiter obsident. 607
    CAP. u.---Imperatore tandem per episcopum Mediolanensium pacificato, Longobardi Constantinopolim relinquentes, Nicomediam applicuerunt ciuitatem. 607
    CAP. uI.---Conradus, imperatoris Henrici stabularius, cum nonnullis occidentalis Francie principibus Nicodemie Longobardis associatur. 608
    CAP. uII.---Quod in diebus Pentecostes innumerabilis Christianorum ab urbe Nicomedia exercitus egressus, uersus regionem Flaganie iter suum direxit. 609
    CAP. uIII.---Ubi populus in itinere suo illicite luxuriatur, presidium Ancras funditus diruens, sata et segetes uicinas Turcorum succidens. 609
    CAP. IX.---Reymundus comes, donis Turcorum corruptus, exercitum duxit per uiam solitudinis: et Christiani per uires agunt custodiam in exercitu. 610
    CAP. X.---Turci cum Reymundo prelio decertant et turme Christianorum propter hostes in unum conglobate mistim per solitudinem gradiuntur. 610
    CAP. XI.---Qualiter exercitus in solitudine quindecim diebus uagando, sitis et inedie miserias pertulerit grauissimas. 611
    CAP. XII.---De mille peditibus Christianorum, qui in ualle hordeum colligentes, circumuenti sunt et combusti igne Turcorum. 611
    CAP. XIII.---Turci in uiginti millibus cum ducibus,  suis, Donimano et Solymano, cum Christianis dimicantes, ad septingentos corruerunt. 612
    CAP. XIu.---Ubi Christiani quoddam presidium Turcorum comminuerunt sed insidiis eorum excepti, ad septingentos perierunt. 612
    CAP. Xu.---Episcopus Mediolanensium omnem exercitum ad confessionem delictorum suorum cohortatur, et uniuersa multitudo ad bellandos hostes in quinque acies cum ducibus suis ordinatur. 613
    CAP. XuI.---Longobardi, in prima fronte pugnantes, deficiunt, post quos relique acies cum ducibus fugientes, diffugiunt. 613
    CAP. XuII.---Reymundus comes prelio uictus, uersus montana fugiens cum decem militibus, silicem quamdam precelsam occupat: de qua per socios liberatus, media nocte cum suis omnibus fugam iniit. 614
    CAP. XuIII.---Post fugam Reymundi uniuersi duces exercitus, cum reliqua multitudine tentoriis et uxoribus suis in uia relictis, celerem fugam arripiunt. 615
    CAP. XIX.---Quomodo Turci fugientium tentoria diripuerint, et uxores eorum quasdam iugularint, quasdam captiuarint. 615
    CAP. XX.---Quod post depredationem mulierum Turci fugientes Christianos insecuti, diuersa eos cede lacerauerint, plurima eorum spolia in itinere relicta colligentes. 616
    CAP. XXI---Quod Christiani exercitus centum et sexaginta millia siti ac fame, fuga et sanguine a Turcis in bello occisa sunt. 616
    CAP. XXII.---Qualiter residuus Christianorum populus uagus et profugus cum ducibus suis Constantinopolim repedauerit. 617
    CAP. XXIII.---De quadringentis Christianis qui Turcos insequentes euaserunt, et de aliis mille militibus qui, in regressione Turcorum, gladiis eorum iugulati ceciderunt. 617
    CAP. XXIu.---Quomodo duces ac comites exercitus dispersi, ad Constantinopolim fugientes, imperator benigne susceperit: et quod Reymundo infestus, postea eidem amicus exstiterit, et quod ibi Mediolanensis episcopus obierit. 618
    CAP. XXu.---Qualiter eodem tempore nobilissimus princeps Willhelmus, de regno occidentalis Francie egressus, quindecim millibus peditum adiunctis, per aridam Bulgariam descenderit. 618
    CAP. XXuI.---Quod idem comes cum omni apparatu suo Constantinopolim ueniens, susceptus ab imperatore donariis multis sit honoratus. 618
    CAP. XXuII.---Quomodo comes et exercitus eius Constantinopolim relinquentes, ad Stanconam, ciuitatem Turcorum, peruenerint. 619
    CAP. XXuIII.---Ubi Turci eis occurrentes, bello eos uexabant, comitem unum Longobardorum sagitta perimentes. 619
    CAP. XXIX.---Christiani Turcis resistentes, et Stanconam frustra oppugnantes, Reclei urbem applicuerunt, ubi siti estuantes ad trecentos perierunt. 619
    CAP. XXX.---Turci cum Christianis decertantes, uictum fugientemque Wilhelmum insecuti sunt; et de fuga Roberti et alterius Wilhelmi. 620
    CAP. XXXI.---Quomodo post fugam ducis Turci residuos Christianos occiderint, uxores corum captiuantes. 620
    CAP. XXXII.---Qualiter Wilhelmus comes a Turcopolis deceptus, cum magno discrimine Antiochiam peruenerit. 621
    CAP. XXXIII.---Tankradus, nouus princeps Antiochie, Wilhelmum profugum remunerat. 621
    CAP. XXXIu.---Quomodo Wilhelmus, princeps Pictauii, et Welfo dux Bawariorum, et Ida comitissa, cum militia Bulgariam intrauerint. 621
    CAP. XXXu.---Quod in prelio pontis Rudolfus obierit, et quod dux Bulgarorum se dediderit. 621
    CAP. XXXuI.---Bulgarorum duce placato, Wilhelmus Constantinopolim rediens, ab imperatore donis sublimatus est. 622
    CAP. XXXuII.---Exercitu Wilhelmi Stanconam urbem ueniente, Turci fontes et cisternas obstruunt. 622
    CAP. XXXuIII.---Willhelmus et Welfo cum ducibus Turcorum ante urbem Reclei preliantur, et Christiani fugam ineunt. 623
    CAP. XXXIX.---De fuga Aruernensis episcopi et ducis Welfonis, et de interitu Ide comitisse. 623
    CAP. XL.---Quomodo Willhelmum per montana fugientem Tankradus princeps Antiochie receperit. 623
    CAP. XLI.---Quomodo principes bello dispersi, ecllecto exercitu Antiochie conuenerint. 623
    CAP. XLII.---Reymundus, precibus principum a Tankrado  uinculis absoluitur, et expugnate urbi Tortose preficitur. 624
    CAP. XLIII.---Welfo dux Hierosolymis adorato sepulcro Domini, in Cyprum reuersus obiit. 624
    CAP. XLIu.---Quomodo principes, deuicta urbe Tortosa, cum Baldewino rege Palmas Ioppe celebrauerint. 624
    CAP. XLu.---Principes Pascha Hierosolymis celebrato inter imperatorem et regem pacem componunt. 625
    CAP. XLuI.---Fama uolat in populo imperatoris consilio Longobardos fuisse occisos. 625
    CAP. XLuII.---Baldewinus imperatori munera mittit se de perfidia excusanti. 626
    CAP. XLuIII.---Imperator regi Baldewino dona dirigens, Rome de perfidia sua apud papam incusatur. 626

LIBER NONUS.
    CAP. I.---Quod quidam de Christianis principibus ad propria repedauerint, quibusdam cum rege in Ierusalem remanentibus. 626
    CAP. II.---De incenso a Babyloniis templo S. Georgii, et de fuga Roberti, episcopi urbis Rames. 626
    CAP. III.---Rex Baldewinus contra Babylonios militiam congregat. 627
    CAP. Iu.---Rex Baldewinus contra Babylonios congreditur, quibusdam ex suis optimatibus in bello occumbentibus. 627
    CAP. u.---De obsidione urbis Rames et de fuga uel saluatione regis Baldewini. 627
    CAP. uI.---Ubi Sarraceni, expugnata turri urbis Rames, quosdam Christianorum principum interficiunt, Conradum stabularium captiuantes. 628
    CAP. uII.---Quomodo ciues Ierusalem propter fugam Baldewini regis conterriti, consolationem receperint. 629
    CAP. uIII.---Ubi, Conrado stabulario carcerato, Babylonii Iaphet ciuitatem et Baldewini regis uxorem obsidione terruerunt. 629
    CAP. IX.---Baldewinus rex nauigio applicans Iaphet, cum gaudio suscipitur a ciuibus 629
    CAP. X.---Sarraceni Baldewinum regem regressum paululum declinantes, ad obsidionem Iaphet denuo reuertuntur. 630
    CAP. XI.---De classe Christianorum. 630
    CAP. XII.---Qualiter Baldewinus rex cum Sarracenis dimicans tria millia ex eis prostrauit. 631
    CAP. XIII.---Quomodo Baldewinus cum triumpho Ierusalem redierit, et post primam suorum interfectionem auxilia Christianorum principum per legatos impetrauerit. 631
    CAP. XIu.---Quod Baldewinus rex aduenientibus principibus necessaria subministrans, eis pro Dagoberto patriarcha intercedentibus annuerit. 632
    CAP. Xu.---Qualiter Baldewinus rex cum principibus ab eo susceptis Ascalonem obsidens, ammiraldum Babyloniorum bello exstinxerit. 632
    CAP. XuI.---De inuestitura Dagoberti patriarche, et de concilio super ipso Hierosolymis habito. 633
    CAP. XuII.---De depositione patriarche prefati, et de ordinatione Euermeri, in locum eius subrogati. 633
    CAP. XuIII.---Qualiter principibus cum centum et quadraginta militibus Christianorum in sua de Ierusalem renauigantibus, trecente ex ipsis naues partim ab hostibus, partim fluctibus interierunt. 634
    CAP. XIX.---Qualiter tertio regni sui anno Baldewinus rex urbem Accaron obsedetit, sed minime deuicerit. 634
    CAP. XX.---Quod Reinoldo, sagittario regis, in bello pereunte, ipse rex ab obsidione urbis Accaron recesserit. 635
    CAP. XXI.---Baldewinus rex uenationi aliquantulum uacans cum decem sociis Sarracenos sexaginta aggreditur. 635
    CAP. XXII.---Baldewinus rex a quodam Sarraceno latenter inter fruteta uulneratur, et Ierusalem reportatus, curatur. 636
    CAP. XXIII.---Qualiter a Babyloniis obsessa urbs Iaphet, et quod Christiani nauigio appulsi contra Sarracenos preliati sunt. 636
    CAP. XXIu.---De altera naue Christianorum, que naufragium faciens, penitus ab hostibus consumpta sit. 636
    CAP. XXu.---Quomodo Sarraceni, adueniente Baldewino, obsidionem urbis Iaphet dimiserint, et utrinque agros suos excoluerint. 637
    CAP. XXuI.---Quod ciuitas Gibelot, a Pisanis expugnata, Reymundo comiti subiugata sit. 638
    CAP. XXuII.---Pisani regis precibus euocati cum eo urbem Accaron obsidione uexant. 638
     CAP. XXuIII.---Ammiraldus urbis Accaron consulens ciuibus suis, Baldewino regi urbem tradere decreuit, rex et patriarcha de obsessis, et dextras petentibus, consultant. 638
    CAP. XXIX.---Qualiter Pisani Sarracenos urbe egredientes iniuste occiderint. 639
    CAP. XXX.---De quingentis Arabibus qui, Ioppen bello aggressi, Othonem iugulauerunt. 640
    CAP. XXXI.---De sexaginta Arabibus, urbem Cesaream depredantibus, quos Baldewinus rex superauit. 640
    CAP. XXXII.---Quod Reymundus contra Tripolin nouum presidium exstruxerit, in quo moriens sepultus sit. 641
    CAP. XXXIII.---Ubi Alexius imperator pro redemptione Bemundi copiosam promisit pecuniam. 642
    CAP. XXXIu.---Solymanus propter pecuniam ab imperatore promissam Donimanum bello fatigat. 642
    CAP. XXXu.---Ubi Bemundus de omnibus his consilium dedit. 642
    CAP. XXXuI.---Donimanus accepto consilio amicorum, Bemundum sub promissione pecunie pristine restituit libertati. 643
    CAP. XXXuII.---Solymanus propter redemptionem Bemundi principis inimicas Donimano litteras mittit. 644
    CAP. XXXuIII.---Ubi, Bemundo Antiochiam reuerso, Turci Rohas urbem obsidere conantur. 645
    CAP. XXXIX.---Baldewinus comes, Bemundus et Tankradus peccata sua confitentes, exercitum congregant, et contra Turcos acies ordinant. 645
    CAP. XL.---De decollatione octodecim clericorum et de captiuitate Baldewini comitis principis Rohas. 646
    CAP. XLI.---Bemundus et Tankradus, captiuato Baldewino, fugiunt, et Tankradus in locum Baldewini preficitur. 647
    CAP. XLII.---Turci Rohas urbem obsidione cingunt, quibus Tankradus pro uiribus resistit. 647
    CAP. XLIII.---Tankradus litteras Bemundo mittit pro redemptione Rohas, ad quem ille cum trecentis properat. 648
    CAP. XLIu.---Tankradus, nondum ueniente Bemundo, ante solis ortum castra Turcorum cum omnibus suis in fugam uertit. 648
    CAP. XLu.---Ubi Bemundo Turcis fugientibus obuiam facto, nobilissima matrona a sociis Tankradi capta est. 649
    CAP. XLuI.---Qualiter Turcorum principes et rex Baldewinus pro matrona interpellauerint Bemundum et Tankradum et quid responderint illi. 649
    CAP. XLuII.---Quomodo Bemundo contra regem Grecorum in Italiam profecto, Tankradus Turcos bello deuicerit. 650
    CAP. XLuIII.---De preparatione belli inter Baldewinum regem et ammiraldum Babyloniorum. 651
    CAP. XLIX.---Quod, aduocato patriarcha Ierusalem, rex Baldewinus in Domino confortatus de Babyloniis triumphauerit. 652
    CAP. L.---De septem millibus gentilium cesis, et de Willhelmo comite. 653
    CAP. LI.---Quomodo rex Baldewinus, deuictis Babyloniis, sata Ascalonia succenderit, bestiis siluarum clamore exercitus perterritis. 653
    CAP. LII.---De Arnolfo, nobilissimo iuuene, in montibus interrempto, cuius caput Ascalonite cum litteris regi Baldewino remiserunt. 654

LIBER DECIMUS.
    CAP. I.---Qualiter anno septimo regni Baldewini regis gens multa Hierosolymam nauigans conductum eiusdem regis petierunt. 655
    CAP. II.---Rex cum magno gaudio peregrinos suscipiens, cum suis consulit qualiter eorum auxilio contra Sarracenos utatur. 655
    CAP. III.---Rex suorum usus consilio, ad obsidendam Sidonem Anglos in Iaphet iubet exspectare. 656
    CAP. Iu.---Ubi rege machinas preparante, Sidonii regi copiosam pecuniam, ne obsiderentur, promiserunt 657
    CAP u.---Quod, Hugone comite regionem Suet depredante, Sarraceni predam sociis eius excusserunt: et qualiter Hugo eadem cede sagittatus, animam exhalauerit; et de obitu fratris eius. 657
    CAP. uI.---Quomodo rex pecuniam a Sidoniis perceperit, et Anglicum exercitum ad propria remiserit. 658
    CAP. uII.---Rex pecunia Sidoniorum subleuatus, Tabariam rediit, et Geruasium loco Hugonis restituit. 659
     CAP. uIII.---Rege Tabarie commorante, Ascalonite quingentos Christianos iuxta flumen Rames peremerunt. 659
    CAP. IX.---Ubi Ascalonitis Rames expugnantibus Rotgerus cum militibus obuiauit in pugnam. 659
    CAP. X.---De insidiis Ascalonitarum, et de uirtute Rotgeri et militum eius in prelio. 660
    CAP. XI.---De Gerhardo equite, cuius instinctu fuga peruenit ad urbem Iaphet Christianus exercitus. 660
    CAP. XII.---Sarraceni Rotgerum fugientem insecuti, quadraginta Christianos ante urbem necauerunt. 661
    CAP. XIII.---Quomodo Sarraceni castellum Arnolfi obsidione diruerunt, prepositum ipsius arcis captiuantes. 661
    CAP. XIu.---Ubi Sarraceni uictoria potiti, cum octo Galeidis nauibus unam nauem Dromonem Christianorum in portu Iaphet inuaserunt. 661
    CAP. Xu.---Quod rex istorum malorum fama excitatus, cum sex millibus de Tabaria contra Ascalonita profectus est. 662
    CAP. XuI.---Quod rex suorum consiliis sine bello Ierusalem redierit, et Rorgius de Caiphas obierit. 662
    CAP. XuII.---De quodam principe urbis Femie occiso per socium suum Botherum, quem ciues sui persequuntur. 662
    CAP. XuIII.---Bothero auxilium Brodoan implorante, Tankradus a ciuibus inuitatus non tamen intromissus est. 663
    CAP. XIX.---Tankradus ad tempus recedens post Pascha urbem Femiam obsidione uallauit. 665
    CAP. XX.---Quomodo Tankrado Femiam expugnante, duo filii principis occisi auxilium illi dederunt contra Botherum. 665
    CAP. XXI.---Ubi a Christianis urbe uallata, Botherus cum ciuibus suis se tradidit manibus Tankradi. 664
    CAP. XXII.---Ubi filii principis occisi Tankradum rogant ut Botherus occidatur. 664
    CAP. XXIII.---Quomodo Tankrado uictore Antiochiam reuerso, filii principis occisi persecuti sint amicos Botheri. 665
    CAP. XXIu.---Qualiter Baldewinus rex exercitum Turcorum contra se uenientium cum quindecim armatis explorauerit. 665
    CAP. XXu.---De quinque Turcis a rege Baldewino honorificatis, quorum instinctu tria millia Turcorum in fugam uersa sunt. 665
    CAP. XXuI.---Rex, Turcis fuga dispersis, conuocato exercitu, Hierosolymam tendit, et in capite ieiunii morem cineris impleuit. 666
    CAP. XXuII.---Quomodo rex contra tria millia Turcorum properans, conductum habuerit sacerdotis Christianorum Syrorum. 666
    CAP. XXuIII.---Quomodo sacerdos Syrorum in castra ueniens Turcorum, suasionibus suis omnes fugere compulerit. 666
    CAP. XXIX.---De Arabibus in cauernis montium absconditis, quos rex igne et fumo exire cegit. 667
    CAP. XXX.---Rex adeptus uictoriam, preda onustus, Ierusalem reuertitur, et loca regni sui uisitans consolatur. 667
    CAP. XXXI.---Quomodo Ascalonitis Ioppen obsidentibus, ciues urbis a rege consolati, contra eos portis egressi preualuerunt. 667
    CAP. XXXII.---Ubi Ascalonitas contra Christianos presidium edificare, uolentes, rex in fugam cegit. 668
    CAP. XXXIII.---Christianis prede intentis, et ab hostibus pene preuentis, rex adfuit auxilio, hostibus plurimum spoliatis. 668
    CAP. XXXIu.---Ascalonite ante Ierusalem assultus facientes, ad quinque corruerunt. 668
    CAP. XXXu.---Quod rex Baldewinus negotiatores Babylonie iuxta Iordanem inuaserit et exspoliauerit. 669
    CAP. XXXuI.---Ubi Baldewino comite per Gozelinum de captiuitate redempto, Tankradus inimicus eius factus est. 669
    CAP. XXXuII.---Baldewinus a Tankrado uictus obsidetur, sed Gozelini industria, et Geigremich, principis Turcorum, instantia liberatur. 669
    CAP. XXXuIII.---Qualiter Henricus, Romanorum imperator, Conradum stabularium suum per regem Grecorum receperit. 670
    CAP. XXXIX.---Quod Bemundus de Italia cum exercitu reuersus, Dyrrhachium, Grecorum urbem, obsederit. 670
    CAP. XL.---Qualiter Conrado in Italia commorante, Bemundus menia Dyrrhachii urbis impugnauerit. 670
     CAP. XLI.---Quomodo regi Grecorum aduenienti Bemundus in bello occurrerit, Dyrrhachium amplius impugnans. 671
    CAP. XLII.---De trecentis militibus Bemundi occisis a Turcopolis. 671
    CAP. XLIII.---Ubi principes Italie, donis Grecorum corrupti, Bemundum ab obsidione auerterunt. 671
    CAP. XLIu.---De reconciliatione Bemundi cum rege Grecorum, data per ipsum licentia Ierusalem tendentibus. 672
    CAP. XLu.---Baldewinus rex, contractis copiis, Sidonem obsedit. 672
    CAP. XLuI.---De nobilissima matrona gentilium, quam Baldewinus rex per milites suos cepit cum quatuor millibus camelorum. 672
    CAP. XLuII.---De duabus turribus Sidonis, quarum altera diuino nutu subuersa est. 673
    CAP. XLuIII.---Quod Christiani nauale certamen inierunt contra Babylonios, in auxilium Sidoniis missos. 673
    CAP. XLIX.---Rex cum Babyloniis dimicans uictoriam obtinuit, plurimis sociorum occisis. 674
    CAP. L.---Rex propter Turcos tentoria sua incendens et ab obsidione recedens, uenationi paulisper indulsit. 674
    CAP. LI.---Populus Christianus de reditu regis letitia perfunditur. 674
    CAP. LII.---Requisitio Turcorum a Sidoniis de promissione pecuniarum taxatarum. 674
    CAP. LIII.---De quatuor millibus Turcorum, quos Geruasius, princeps Tabarie, cum octoginta loricatis insecutus est. 674
    CAP. LIu.---Geruasius, suis in bello cesis, uiuus capitur, rege Baldewino multum merente. 675
    CAP. Lu.---Legatio Turcorum ad regem Baldewinum pro Geruasio, et pro ciuitatibus Caipha et Ptomelaide. 676
    CAP. LuI.---Damasceni, non impetratis a rege ciuitatibus, Geruasium in medio urbis illudentes interficiunt. 676
    CAP. LuII.---Qualiter Euermerus a Romana synodo litteras apostolici pro restitutione sua detulerit regi Baldewino. 676
    CAP. LuIII.---Rege suam sententiam confirmante, Euermerus deponitur, Gobelino sedem illius obtinente. 677
    CAP. LIX.---De patriarche peculatu. 678

LIBER UNDECIMUS.
    CAP. I.---Quod Wilhelmus, comes de Sartangis, rege Damascenorum deuicto, presidium Archas obsederit. 677
    CAP. II.---Quod idem presidium fame superatum Wilhelmus obtinuerit. 677
    CAP. III.---Qualiter Bertrannus cum Pisanis Amiroth, urbem, Grecorum occupauerit. 678
    CAP. Iu.---Quomodo Bertrannus a rege Grecorum euocatus, homo illius factus, et ab eo remuneratus sit. 679
    CAP. u.---Tankradus a Bertranno inuitatus, ad colloquium illius festinauit. 679
    CAP. uI.---Postulatio Bertranni pro restitutione partis Antiochie et responsio Tankradi. 679
    CAP. uII.---Tankradus Bertranno indignatus monet eum quantocius ab Antiochia discedere. 680
    CAP. uIII.---Quomodo Bertrannus pro terra patris sui Willhelmum interpellauerit, et quomodo Tankradus Willhelmum adiuuerit. 680
    CAP. IX.---Legatio Bertranni ad Baldewinum regem contra prefatos principes, et quod Tripolin obsederit. 680
    CAP. X.---Quod rex Baldewinus Willhelmum et Tankradum apud Tripolin occurrere mandauit. 680
    CAP. XI.---Ibi rex Tripolin adueniens, Bertrannum suscepit in hominem. 681
    CAP. XII.---Qualiter apud Tripolin rex quatuor principes pacificauerit. 681
    CAP. XIII.---Quod Tripolite post reconciliationem principum se manibus regis dediderunt. 681
    CAP. XIu.---De quingentis Babyloniis subterraneo specu absconditis et a muliere detectis. 682
    CAP. Xu.---Ubi Wilhelmus comes ab armigero suo occiditur, et urbs Baurim a rege obsidetur. 682
    CAP. XuI.---Legatio Baldewini comitis ad regem Baldewinum, quod Edessa urbs consilio Tankradi fuerit obsessa. 683
    CAP. XuII.---Rege Baldewino Baurim fortiter oppugnante, ciues ultro se dediderunt. 683
    CAP. XuIII.---Rex, capta urbe Baurim, Ierusalem  proficiscitur, et pro liberatione Rohas principes hortatur. 684
    CAP. XIX.---Ubi exhortante rege Bertrannus cum reliquis ad urbem Rohas profectus est. 684
    CAP. XX.---Quomodo rege adueniente, Turci Rohas dimiserunt, et quomodo Baldewinus comes Tankradum incusauerit. 685
    CAP. XXI.---Legatio regis Baldewi i ad Tankradum et collatio. 685
    CAP. XXII.---Allocutio regis ad Tankradum de reconciliationis gratia cum principibus. 685
    CAP. XXIII.---Ubi rex principibus pacificatis, Turcos effugauit, Christianos omnes in circuitu reconcilians. 686
    CAP. XXIu.---Rex et Tankradus flumen Euphratem enauigant, quinque millibus Christianorum ex altera parte ab hostibus occisis. 686
    CAP. XXu.---Quod rex Baldewinum comitem, de bello fugientem, sanum in Rohas reduxerit. 687
    CAP. XXuI.---De Magno, rege Norwegie, qui uenit adorare regem Ierusalem. 687
    CAP. XXuII.---De Babyloniis contra Baurim nauigantibus, et de nauibus Christianorum cum eis decertantium. 687
    CAP. XXuIII.---Qualiter Ascalonite Ierusalem debellantes, a Christianis superati sunt. 688
    CAP. XXIX.---Ubi naualis exercitus Babyloniorum Ptolemaidem impugnat, rege ciuibus succurrente. 688
    CAP. XXX.---Ubi rex Baldewinus regem Magnum Hierosolymam gloriose perduxit. 689
    CAP. XXXI.---Qualiter hi duo reges Sidonem obsederint, Babyloniis in sua reuersis. 689
    CAP. XXXII.---Rex Baldewinus et sui Sidonios coronantes machinas plures apposuerunt. 690
    CAP. XXXIII.---Sidonii obscura cauatione machinam regis motiuntur incendere, et ab ipso callide preueniuntur. 690
    CAP. XXXIu.---Sidonii post longam obsidionem regi Baldewino se dedentes, ad quinque millia urbem egressi sunt. 690
    CAP. XXXu.---Quomodo ammiraldus Ascalonis occulte Ierusalem uenerit, et Ascalonem tradiderit. 690
    CAP. XXXuI.---Legatio Baldewini comitis ad regem Baldewinum de aduentu Turcorum, et fama filii Babylonii regis, Ascalonem descendentis. 691
    CAP. XXXuII.---Rege Baldewino Ascalonem descendente, regis Babylonii filius a ciuibus intromissus Christianos ibi repertos occidit. 691
    CAP. XXXuIII.---Qualiter ducenta millia Turcorum Turbaysel obsidentes, et Antiochiam tendentes, Gozetinus comes insecutus sit. 692
    CAP. XXXIX.---De centum millibus Turcorum, qui filium Brodoan, principis Alapie, obsidem nequiter iugulauerunt. 692
    CAP. XL.---Congregatio Baldewini regis et Christianorum principum facta Antiochie contra Turcos. 692
    CAP. XLI.---Quod sedecim millia Christianorum contra Turcos acies direxerint, multa fame periclitati. 693
    CAP. XLII.---Quod sepius utrinque ordinatis aciebus Turci fugam inierint. 693
    CAP. XLIII.---Ubi Tankradus post discessum Turcorum presidium Gerez multis diebus obsedit. 694
    CAP. XLIu.---Ubi Tankradus urbe Gerez tandem multis artibus deuicta, regionem illius totam oblinuit. 694
    CAP. XLu.---Qualiter Tankradus aliud presidium, nomine uetule, obsederit, ammiraldo quodam sibi confederato. 695
    CAP. XLuI.---Ammiraldus idem cum Tankrado uetule obsidione cingens, ciuibus urbe erumpentibus, uix fuga elapsus est. 695
    CAP. XLuII.---Quod Tankradus obsidione longa urbem uetule et omnem illius regionem obtinuit. 696
    CAP. XLuIII.---De obitu Bemundi ducis. 696

LIBER DUODECIMUS.
    CAP. I.---Qualiter rex Baldewinus super obsidione Tyri consilium inierit. 695
    CAP. II.---Quod Tyrii contra regem cum principe Damascenorum fedus inierunt et pepigerunt. 696
    CAP. III.---De Reinfridro milite Christiano, cuius conductu nobiles Tyriorum a rege catenati sunt. 697
    CAP. Iu.---Quomodo princeps Damascenorum Tyriis subuenerit, et qualiter eosdem rex obsederit. 697
    CAP. u.---Quod rege urbem uallante, Tyrii portis egressi, sex mox mirabiliter a rege repressi, quosdam secum intrantes occiderunt. 697
    CAP. uI.---Tyrii duas machinas Christianorum pice et sulphure mirabiliter combusserunt. 698
    CAP. uII.---Legatio Tyriorum ad principem Damascenorum,  et reuersio regis in Ierusalem post aduentum eorum. 699
    CAP. uIII.---Qualiter rex Baldewinus Idumeos mercatores spoliauerit, et quod Tankradus, princeps Antiochie obierit. 699
    CAP. IX.---De aduentu Turcorum contra Ierusalem et quod rex e contrario militiam adunarit. 700
    CAP. X.---De mille quingentis peregrinis Christianorum, propter quos rex attriuit in pugna ducentos Turcorum. 701
    CAP. XI.---Rex cum Turcis congrediens, fuga dilabitur, quibusdam suorum in bello cadentibus. 701
    CAP. XII.---Rex, sedecim millibus congregatis, in secundo congressu Turcos a Iordane potenter effugauit. 702
    CAP. XIII.---Quomodo coniux ducis Sicilie ad thalamum regis Baldewini cum magno apparatu properauit 702
    CAP. XIu.---Cum quali gloria rex eamdem matronam sibi copulauerit, militibus ab ea largiter remuneratis. 703
    CAP. Xu.---Ubi post reditum Christianorum Turci, deuastantes terram Grecorum, urbem Stamiriam subuerterunt. 702
    CAP. XuI.---e septem millibus Christianorum qui mare transeuntes, omnes nauigio perierunt. 704
    CAP. XuII.---Quod milites Baldewini regis nauali prelio contra Babylonias gloriose decertauerunt. 704
    CAP. XuIII.---Quomodo princeps Damascenorum fraude occiderit alium principem Turcorum. 705
    CAP. XIX.---De copioso apparatu gentilium uersus Antiochiam, quem Baldewinus rex disperdidit per suam militiam. 706
    CAP. XX.---Ubi Baldewino rege redeunte Hierosolymam, Turci readunatis uiribus funduntur. 707
    CAP. XXI.---Quod Baldewinus rex cum manu parua profectus sit in montem Sina. 707
    CAP. XXII.---Rex Baldewinus suorum monitionibus a monte Sina reuertitur Ierusalem prouidus. 708
    CAP. XXIII.---Quomodo rex Baldewinus Ptolemaide aggrauatus, per multas eleemosynas de infirmitate sit alleuiatus. 708
    CAP. XXIu.---Qualiter eumdem regem patriarcha corripuerit, et quod ipsas illicitas nuptias repudiauerit. 709
    CAP. XXu.---Quomodo Pharamia ciuitas capta sit. 709
    CAP. XXuI.---Rex Baldewinus, capta Pharamia, usque ad montem egrotauit. 710
    CAP. XXuII.---Consolatio et iussio regis ad milites habita de morte et sepultura eius. 710
    CAP. XXuIII.---Inquisitio militum, qui post eum debeat tenere coronam: et corporis ipsius reportatio in Ierusalem. 711
    CAP. XXIX.---Quod regali sepulcro regem condierunt, et quod statim dominus patriarcha infirmatus obierit. 712
    CAP. XXX.---Quomodo sepulto rege Baldewino nepos illius, Baldewinus de Burg, ab omnibus in regem sit electus et unctus, Germundo nouo patriarcha consecrato. 715
    CAP. XXXI.---De quatuor millibus Idumeorum pastorum, quos in die sancto Pasche Christiani milites dum insequuntur, passim occiduntur. 715
    CAP. XXXII.---Rex Baldewinus secundus, in ultionem inimicorum militiam congregauit, quem Idumei pecunia placant. 715
    CAP. XXXIII.---De septuagentis Christianis peregrinis, qui post uisitationem Dominici sepulcri in redeundo occisi sunt a nequissimis Sarracenis. 716

FRANCO ABBAS AFFLIGEMENSIS.
    Notitia. 715
    DE GRATIA DEI LIBRI XII. 715
    Epistola abbatis Fulgentii ad Franconem monachum. 717
    Registrum Franconis monachi ad abbatem Fulgentium. 717
    LIBER PRIMUS. 719
    Prefatio in librum secundum. 723
    LIBER SECUNDUS. 723
    Prefatiuncula in librum tertium. 727
    LIBER TERTIUS. 727
    Prefatio in librum quartum. 731
    LIBER QUARTUS. 731
    Prefatiuncula in librum quintum. 735
    LIBER QUINTUS. 737
    Prefatio in librum sextum. De gratia Noui Testamenti. 741
    LIBER SEXTUS. 743
    Prefatio in librum septimum. 749
    LIBER SEPTIMUS. 749
    Prefatio in librum octauum. 757
     LIBER OCTAuUS 757
    Prefatio in librum nonum. 763
    LIBER NONUS. 763
    Prefatio in librum decimum. 771
    LIBER DECIMUS. 771
    Prefatio in librum undecimum. 779
    LIBER UNDECIMUS. 781
    Prefatio in librum duodecimum. 789
    LIBER DUODECIMUS. 791
    FRANCONIS EPISTOLA. Quod monachus abiecto habitu non possit saluari. 807
    EPISTOLA eiusdem ad moniales ac sorores in Bigardis ad Forestum consolatoria. 809
    Appendix ad Franconem. 813
    Chronicon Affligemense. 813
    Monitum. 813
    Incipit Chronicon. 813

HUGO DE RIBODIMONTE.
    Notitia. 831
    EPISTOLA AD G. Andegauensem. An anima primi hominis facta fuerit ex nichilo; et quomodo contrahatur peccatum. 833

PONTIUS ABBAS CLUNIACENSIS.
    Notitia. 835
    Statuta. 839
    PRAECEPTIONES PIAE. 841
    I.---Concessio quam Pontius abbas Cluniacensis fecit Bernardo archiepiscopo Toletano. 841
    II.---Alia concessio facta Eskilo archiepiscopo Lundensi. 842
    Hugonis monachi Cluniacensis epistola ad Pontium. 843
    DONATIONES PIAE. 845
    I---Petrus Burgensis episcopus Cluniaco concedit et confirmat ecclesiam de Carandigna. 845
    II.---Epistola Balduini comitis Flandrensis ad Pontium abbatem Cluniacensem.---Confirmat ei abbatiam Sancti Bertini. 845
    III.---Charta Guillelmi Bisuntinensis archiepiscopi de Alta Petra. 847
    Iu.---Charta Amelii episcopi Tolosani, de ecclesia Sancte Columbe. 848
    u.---Charta Riquini prouisoris Tullensium, de Frondonensi cella. 849
    uI.---uillhelmus Petragoric. episcopus dat Cluniaco et Pontio abbati Ecclesiam S. Theodori de Rocaboucort.

PETRUS LEONIS ET GREGORIUS S. R. E. LEGATI.
    EPISTOLAE. 851
    I.---Epistola Petri Leonis presbyteri, et Gregorii S. Angeli diaconi, cardinalium, ad Angelrannum episcopum Ambianensem.---Ut curet S. uedasto Attrebatensi restitui altare de Campaniolis. 851
    II.---Epistola Petri Leonis presbyteri et Gregorii sancti Angeli diaconi, cardinalium, ad A. Aquicinctensem abbatem.---De hospitibus a relicta Balduini ecclesie beate Marie concessis. 852

IOANNES MICHAELENSIS.
    Notitia. 853
    Prolegomena. 855
    REGULA TEMPLARIORUM 855
    Prologus. 857
    INCIPIT REGULA. 859
    I.---Qualiter diuinum officium audiant. 859
    II.---Quot Orationes Dominicas, si Dei seruitium audire nequiuerint, dicant. 859
    III.---Quid agendum pro fratribus defunctis. 860
    Iu.---Capellani uictum et uestitum tantum habeant. 861
    u.---De militibus defunctis qui sunt ad terminum. 861
    uI.---Ut nullus frater remanens oblationem faciat. 861
    uII.---De immoderata statione. 861
    uIII.---De refectione conuentus. 862
    IX.---De lectione. 862
    X.---De carnis refectione. 862
    XI---Qualiter manducare milites debeant. 862
    XII.---Ut aliis diebus duo aut tria leguminum fercula sufficiant. 862
    XIII.---Quo cibo sexta feria reficere oportet. 862
    XIu.---Post refectionem semper gratias referant. 862
    Xu.---Ut decimus panis semper eleemosynario detur. 863
    XuI.---Ut collatio sit in arbitrio magistri 863
    XuII.---Ut finitis Completis silentium teneatur. 863
     XuIII.---Ut fatigati ad Matutinas non surgant. 863
    XIX.---Ut communitas uictus inter fratres seruetur. 863
    XX.---De qualitate et modo uestimenti. 864
    XXI.---Quod famuli uestimenta alba, hoc est pallia, non habeant. 864
    XXII.---Quod milites remanentes tantum alba habeant. 864
    XXIII.---Ut pellibus agnorum utantur. 864
    XXIu.---Ut uetusta armigeris diuidantur. 865
    XXu.---Cupiens optima deteriora habeat. 865
    XXuI.---Ut quantitas et qualitas uestimentorum seruetur. 865
    XXuII.---Ut dator pannorum in primis equalitatem seruet. 865
    XXuIII.---De superfluitate capillorum. 865
    XXIX.---De rostris et laqueis. 865
    XXX.---De numero equorum et armigerorum. 865
    XXXI.---Nullus armigerum gratis seruientem feriat. 865
    XXXII.---Qualiter ad tempus remanentes recipiantur. 865
    XXXIII.---Quod nullus iuxta propriam uoluntatem incedat. 866
    XXXIu.---Si licet ire per uillam sine iussu magistri. 866
    XXXu.---Si licet eum ambulare solum. 866
    XXXuI.---Ut nullus nominatim quod ei necessarium erit querat. 866
    XXXuII.---De frenis et calcaribus. 867
    XXXuIII.---Tegimen in hastis et clypeis non habeatur. 867
    XXXIX.---De licentia magistri. 867
    XL.---De mala et sacco. 867
    XLI.---De legatione litterarum. 867
    XLII.---De fabulatione propriarum culparum. 867
    XLIII.---De questu et acceptione. 867
    XLIu.---De manducariis equorum. 868
    XLu.---Ut cambiare uel querere nullus audeat. 868
    XLuI.---Ut nullus auem cum aue capiat, nec cum capiente incedat. 868
    XLuII.---Ut nullus feram arcu uel balista percutiat. 868
    XLuIII.---Ut leo semper feriatur. 868
    XLIX.---De omni re super uos quesita iudicium audite. 868
    L.---Ut hec regula in omnibus teneatur. 869
    LI.---Quod licet omnibus militibus professis terram et homines habere. 869
    LII.---Ut de male habentibus cura peruigil habeatur. 869
    LIII.---Ut infirmis necessaria semper dentur. 869
    LIu.---Ut alter alterum ad iram non prouocet. 869
    Lu.---Quomodo fratres coniugati habeantur. 869
    LuI.---Ut amplius sorores non habeantur. 869
    LuII.---Ut fratres Templi cum excommunicatis non participent. 870
    LuIII.---Qualiter milites seculares recipiantur. 870
    LIX.---Ut omnes fratres ad secretum consilium non uocentur. 870
    LX.---Quod cum silentio orare debeant. 870
    LXI.---Ut fidem seruientium accipiant. 870
    LXII.---Ut pueri quandiu sunt parui non accipiantur inter fratres Templi. 870
    LXIII.---Ut senes semper uenerentur. 871
    LXIu.---De fratribus qui per diuersas prouincias proficiscuntur. 871
    LXu.---Ut uictus equaliter omnibus distribuatur. 871
    LXuI.---Ut milites Templi decimas habeant. 871
    LXuII.---De leuibus et grauibus culpis. 871
    LXuIII.---Qua culpa frater non amplius recipiatur. 872
    LXIX.---Ut a Paschali solemnitate usque ad festum Omnium Sanctorum unam camisiam lineam tantum sumere habeat. 872
    LXX.---Quot et quales panni in lecto sint necessarii. 872
    LXXI.---De uitanda murmuratione. 872
    LXXII.---Ut omnium mulierum fugiantur oscula. 874

GUALTERUS TAu ARNENSIS ECCLESIAE CANONICUS ET GALBERTUS BRUGENSIS.
    DE uITA ET MARTYRIO B. CAROLI BONI, FLANDRIAE COMITIS. 873
    Commentarius preuius. 873
    § I.---uita B. Caroli ab auctoribus ceuis aliisque scripta. Nomen martyrologiis inscriptum. Ossa eleuata. 873
    § II.---Fabella de nece B. Caroli in Annalibus uerniculis Flandiorum reperta, et posteriorum scriptorum  historiis inuenta 879
    § III.---Fabella eadem de nece B. Caroli ulterius discussa. 883
    § Iu.---Cedes B. Caroli ab Erembaldinis patrata perperam Stratiane familie tributa. 889
    § u.---Gesta utriusque familie Erembaldine et Stratiane post necem B. Caroli. 893
    § uI.---Series castellanorum urbis Brugensis et prepositorum S. Donatiani, ad hanc historiam spectans, recte ordinata. 897
    § uII.---Cedes B. Caroli ex Actis Ludouici Grossi regis Francorum, auctore Suggerio abbate. 899
    uITA PRIOR, AUCTORE GUALTERO. 901
    Prologus. 901
    PARS PRIMA.---Acta B. Caroli in iuuentute sub Flandrie comitibus Roberto Frisio, et Roberto Iuniore: iter Hierosolymitanum. 903
    PARS II.---A Balduino comite Flandrie oblata B. Carolo eiusque susceptio. 907
    PARS III.---B. Caroli animus generosus, in malos seuerus, in bonos et miseros beneuolus, maxime temporis famis. 909
    PARS Iu.---Occasio odii in B. Carolum concitati. 914
    PARS u.---Publica latrocinia e consilio baronum a B. Carolo compressa. 917
    PARS uI.---Beati Caroli ultima pia opera. Cedes illata. 920
    PARS uII.---B. Caroli fautores occisi. Corpus feretro illatum. Miracula, ueneratio, sepultura. 923
    PARS uIII.---uindicta impiis malefactoribus; tres illorum occisi. 926
    PARS IX.---Supplicium sumptum de Bertulpho preposito et Guidone de Stenfordo. 929
    PARS X.---Supplicium inflictum Burchardo occisori B. Caroli. 933
    PARS XI.---De successore B. Caroli in comitatu Flandrie uarie concertationes. Guillelmus Northmannus constitutus. 935
    PARS XII.---Ecclesie Brugensis reconciliata. Corpus B. Caroli repositum. Miracula. Flandria pacata. 937
    PARS XIII.---Reliqui complices cedis S. Caroli puniti; duo fuga elapsi. 940
    Epilogus. 942
    uITA ALTERA AUCTORE GALBERTO. 943
    Prologus. 943
    CAP. I.---Illustria in comitatu gesta B. Caroli. Imperium Romanum et regnum Hierosolymitanum oblatum. 944
    CAP. II.---Odii in S. Carolum concitati occasio. 949
    CAP. III.---Conspiratio nocturna in cedem S. Caroli. Huius enorme scelus ponderatum. 953
    CAP. Iu.---Cedes S. Caroli et quatuor aliorum. Aliquorum fuga aut captiuitas. 957
    CAP. u.---Sepultura B. Caroli et aliorum. Miraculum claudi sa ati. Direptiones bonorum. 962
    CAP. uI.---Insolentia proditorum accrescens, cepta in primi a Geruasio Camerario comitis. 967
    CAP. uII.---Obsidio castri Brugensis cepta. Copie militares adiuncte. De aliquot proditoribus captis supplicium sumptum. 971
    CAP. uIII.---uires obsidentium aucte. Accessus comi iste Hollandie. Reliquie e templo delate. Castrum ab obsessis munitum. 975
    CAP. IX.---Colloquia inter partes de compositione irrita. Interceptum castrum. Fuga obsessorum in templum. 979
    CAP. X.---Fuga prepositi. Obsidentium dissidia. Templum inferius captum. Turris ab obsessis detenta, cum solario templi. 983
    CAP. XI.---B. Carolo successor in comitatum Flandrie datus Guillelmus Northmannus: alii competitores. Eius de corpore Gandauum transportando insidie disposite. 988
    CAP. XII.---Aduentus Guillielmi comitis cum rege in Flandriam et Brugas. Iuramenta utrinque facta. 993
    CAP. XIII.---Supplicium sumptum de Bertulpho preposito et Guidone de Stenfordo. Tumultus ciuium Brugensium sedatus. 996
    CAP. XIu.---Obsidio promota. Solarium templi occupatum. ueneratio sepulcri B. Comitis. 1001
    CAP. Xu.---Nouus comes Audomaropoli susceptus. Ius competitorum. Posteritas Balduini Insulensis comitis, indicata. Familia Bertulphi prepositi adulterio et homicidio infirmis. 1006
    CAP. XuI.---Deditio obsessorum in Turri. Reconciliatio ecclesie S. Donatiani. Exsequie B. Caroli. Ipsa intercepta. 1012
    CAP. XuII.---Supplicium sumptum de plurimis reis. uasa B. Caroli restituta. Noua inquisitio in complices. 1016
     CAP. XuIII.---Inquisitio in complices et adiutores traditorum, et raptores pecunie B. Caroli. uarii conscii traditionis mortui. 1020
    CAP. XIX.---Occasio defectionis Flandrorum a Guillelmo Northmanno comite. 1024
    CAP. XX.---Electio Theodorici Alsatii in comitem Flandrie. Interitus Lamberti Reddenburgii. 1028
    CAP. XXI.---Pugne et irruptiones bellice inter Guillelmum Northmannum et Theodoricum Alsatium. 1034
    CAP. XXII.---Mors Guillelmi Northmanni. Regimen pacificum Theodorici. 1042
    RHYTHMUS ANTIQUUS. 1045
    § I.---Lamentatio de morte B. Caroli comitis Flandrie. 1045
    § II.---Lamentio alia. 1046
    § III.---uindicta de morte eiusdem comitis. 1047
    Epitaphia antiqua. 1047

BALDRICUS DOLENSIS ARCHIEPISCOPUS.
    Notitia historica. 1049
    Notitia litteraria. 1051

HIEROSOLYMITANAE HISTORIAE LIBRI QUATUOR.
    Epistola nuncupatoria ad Petrum abbatem Malleacensem. 1057
    Petrus abbas Malleacensis Baldrico. 1059
    Prologus in historia Hierosolymitana. 1061
    LIBER PRIMUS. 1063
    LIBER SECUNDUS. 1083
    LIBER TERTIUS. 1107
    LIBER QUARTUS. 1131
    ACTA TRANSLATIONIS capitis S. ualentini martyris Gemmeticum in Gallia 1151
    Monitum. 1151
    CAP. I.---S. ualentini caput Roma Gemmeticum delatum. Agris incursu bestiarum liberatis, ueneratio accessit. 1153
    CAP. II.---Ope S. ualentini incendia exstincta. Pestis et siccitas sublata. 1156
    CAP. III.---uarii egri, implorato S. ualentini patrocinio, sanati. 1158
    uITA SANCTI HUGONIS ROTHOMAGENSIS EPISCOPI. 1163
    Prologus. 1163
    Incipit uita. 1163
    ITINERARIUM SIuE EPISTOLA AD FISCANNENSES. 1173
    uITA B. ROBERTI DE ARBRISSELLO. 1181
    CARMINA HISTORICA. 1181
    Carmen de tabulis suis . 1207
    ACTA S. uALERIANI MARTYRIS. 1209
    DE uISITATIONE INFIRMORUM. 1211
    DIPLOMA quo omnia bona monasterii S. Florentii confirmat. 1211

HONORIUS II PONTIFEX ROMANUS.
    Notitia historica. 1213
    Notitia diplomatica. 1215
    EPISTOLAE ET PRIuILEGIA. 1217
    I.---Ecclesie S. uincentii Bergomatis canonicorum protectionem suscipit et possessiones confirmat. 1217
    II.---Bona et priuilegia monasterii Rhenaugiensis confirmat. 1219
    III.---Priuilegium.
    Iu.---Priuilegium pro congregatione Camaldulensi. 1223
    u.---Ad Henricum uirdunensem episcopum.---Ut Laurentio abbati S. uitoni ablata restituat aut restitui faciat. Addit se grauari quod uocatus Romam uenire contempserit. 1225
    uI.---Ad Petrum Cluniacensem abbatem. 1225
    uII.---Monachis Cluniacensibus significat Petrum abbatem a sese benigne receptum. Precipit ne accedant ad Pontium quondam abbatem inuito. Petro accedere.
    uIII.---Petro abbati S. Aegidii mandat ut ad obedientiam Cluniacensem redeat 1228
    IX.---Ad abbatem et monachos Sancti Bertini.---Mandat ut ad subiectionem et obedientiam Petri uenerabilis abbatis Cluniacensis redeant. 1229
    X.---Ad monachos S. Benedicti super Padum.---Mandat ut obedientiam et reuerentiam Petro uenerabili Cluniacensi abbati exhibeant, et abbatem quem eis cum consilio Cluniacensis capituli dederit, suscipiant. 1229
    XI.---Ad Turstinum archiep. Eborac. 1230
    XII.---Archiepiscopis, episcopis, etc.---Ioannem legatum apostolicum commendat. 1230
    XIII.---Ad canonicos Turonenses.---Confirmat sententiam excommunicationis in Fulconem comitem Andegauensem. 1231
    XIu.---Ioanni apostolice sedis legato.---Mandat ut legationem a Calixto II acceptam in Anglia studiose gerat. 1232
    Xu.---Dauid, Scotorum regi, commendat Ioannem cardinalem, legatum suum. 1232
     XuI.---Ecclesiam Monte-Feretranam, petente Petro episcopo, tuendam suscipit. 1232
    XuII.---Ad Didacum archiep. Compostel. 1233
    XuIII.---Priuilegium pro canonico Portuensi. 1234
    XIX.---Paschalis II et Calixti II priuilegia pro abbatia S. Walburgis renouantur et amplificantur. 1235
    XX.---Ad Henricum uirdunensem episcopum.---Mandat ut proxima Epiphaniarum festiuitate ad se ueniat responsurus de ordinatione Conradi Tullensis episcopi et de querelis abbatis S. uitoni; interim ab episcopali officio abstineat. 1236
    XXI.---Monasterii S. Pauli de Argon patrocinium suscipit bonaque confirmat. 1237
    XXII.---Monasterii S. Martini Almsani primam fundationem confirmat. 1237
    XXIII.---Confirmatio fundationis celle S. Marie Brisacensis. 1238
    XXIu.---Monasterii S. Udalrici Neresheimensis possessiones et priuilegia confirmat. 1240
    XXu.---Ad Gaufridum abbatem Sauigniensem.---Confirmat bona monasterio Sauigniensi concessa. 1241
    XXuI.---Ad S. Norwegie regem.---Ut Radulphum episcopum Orcadensem in integrum restituat. 1241
    XXuII.---Ad episcopum Candide-Case.---Adeat Thomam [leg. Thurstanum] archiepiscopum Eboracensem, a quo consecretur. 1242
    XXuIII.---Ad G. Cantuariensem archiepiscopum, etc., et ad regem Anglorum. 1242
    XXIX. Priuilegium pro Ecclesia Eboracensi. 1242
    XXX.---Ecclesie Rauennatis iura confirmat. 1243
    XXXI.---Ad episcopos Prouincie. Pro Lerinensi monasterio, ut ablata restituant, et ab aliis restitui faciant. 1245
    XXXII.---Ad Gerardum episcopum Teatinum. 1245
    XXXIII.---Ad Didacum archiep. Compostel. 1246
    XXXIu.---Ad eumdem. 1246
    XXXu.---Ad Alexandrum episcopum Lincolniensem.---Lincolniensis Ecclesie priuilegia confirmat. 1246
    XXXuI.---Priuilegium confirmationis possessionum et bonorum monasterii S. Theoderici Remensis. 1247
    XXXuII.---Fratrum S. Marie Premonstratensis disciplinam possessionesque confirmat. 1249
    XXXuIII.---Confirmatio fundationis ecclesie Capenbergensis. 1249
    XXXIX.---Priuilegium pro monasterio S. Euangeliste Kaltenborniensi. 1252
    XL.---Priuilegium pro ecclesia S. Marie Placentine. 1253
    XLI.---Monasterium S. Blasii in protectionem apostolicam recipit, et confirmat liberam aduocatiam. 1254
    XLII.---Monasterium Wiblingense eiusque bona confirmat et in protectionem apost licam recipit. 1257
    XLIII.---Monasterii S. Lamberti protectionem suscipit, possessionesque ac iura confirmat, annuo bizantii unius censu monachis imposito. 1258
    XLIu.---Breue ad episcopos et proceres Gallie, ut Pontium olim abbatem Cluniacensem cerceant. 1258
    XLu.---Ad monachos Cluniacenses.---Ut Pontium abbatem reiiciant. 1259
    XLuI.---Ad Humbaldum archiepiscopum Lugdunensem.---Eiusdem argumenti 1259
    XLuII.---Rogerio, archiepiscopo Pisano, restituit ius consecrandorum episcoporum Corsicanorum, palliumque concedit. 1261
    XLuIII.---Petro abbati abbatiam Cluniacensem asserit, Pontiumque, »excommunicatum, inuasorem, depredatorem, sacrilegum et schismaticum,« damnat. 1265
    XLIX.---Priuilegium pro Fontes Ebraldi. 1268
    L.---Ad Didacum archiep. Compostel. 1269
    LI.---Ad Adelbertum archiep. Mogunt. 1269
    LII.---Ad canonicos S. Frigdiani Lucensis. 1270
    LIII.---Monasterii S. Udalrici et S. Afre Creuzlingensis disciplinam, possessiones, priuilegia confirmat. 1270
    LIu.---A[delbertum] archiepiscopum Moguntinum reprehendit quod designatum Ecclesie Wirziburgensis episcopum ante diiudicatam causam contra canones excommunicauerit. 1271
    Lu.---Ad Petrum Cluniacensem abbatem.---De Pontii inuasoris obitu et sepultura. 1272
    LuI.---Pandulpho, Landonis comitis Aquinensis filio, interdicit ne in possessione B. Petri castrum edificet. 1272
    LuII.---Episcopis, abbatibus, baronibus, etc., per Angliam constitutis significat se Guillelmo archiepiscopo Cantuariensi legationem Anglie Scotieque commisisse. 1272
    LuIII.---Priuilegium pro cenobio S. Petri Carnot., de pluribus ab eo confirmatis ecclesiis. 1273
     LIX.---Bulla seu diploma quo fundatio abbatie Sponheimensis confirmatur. 1274
    LX.---Ad Richardum Baiocensem episcopum.---Ne amplius iura monasterii S. Benigni Diuion. infringat. 1275
    LXI.---Ad Ottonem Halberstad. episc. 1277
    LXII.---Canonic Fauentin. bona confirmat. 1277
    LXIII.---Ecclesie Treuirensis priuilegia, possessionesque confirmat, et Mainero archiepiscopo concedit ut pallio preferendaque cruce utatur, atque »in constitutis ecclesie stationibus cum nacco albo equitet.« 1278
    LXIu.---Diecesis Mutinensis fines et ecclesie possessiones, petente Dodone episcopo, confirmat. 1278
    LXu.---Ad Mattheum Albonensem episcopum, apostolice sedis legatum.---Pro monasterio Luxouiensi, ut ablata eis a Diuionensibus monachis restituantur. 1278
    LXuI.---Ecclesie S. Frigdiani Lucensis possessiones et priuilegia confirmat. 1279
    LXuII.---Ad episcopos prouincie Turonensis, ut obseruent statuta Concilii Namneten is. 1279
    LXuIII.---Ad Balduinum Hierosolymorum regem. 1280
    LXIX.---Ad Tyrios.---Significat se Willelmum Tyri archiepiscopum lectum, et a patriarcha Hierosolymitano consecratum, pallio donasse. 1281
    LXX.---Ad Guaremundum Hierosolymitanum archiepiscopum.---Eiusdem argumenti. 1281
    LXXI.---Bernardo, patriarche Antiocheno, per Aegidium episcopum Tusculanum, precipit ut Ecclesie Tyrie restituat quos detineat suffraganeos. 1281
    LXXII.---Priuilegium pro ecclesia S. Sepulcri Hierosolymitani. 1281
    LXXIII.---Floreffiensem abbatiam suscipit in tutelam sedis apostolice, eiusque possessiones confirmat. 1284
    LXXIu.---Ad Alexandrum episcopum et clerum Leodiensem.---Damnat pontifex prauam consuetudinem exigendi pecunias ab his qui recipiuntur in canonicos. 1285
    LXXu.---Clerum, consules et populum Pistoriensem hortatur ut II [deprando] episcopo ad ecclesiam B. Petro construendam pecuniam tribuant. 1286
    LXXuI.---Ad Ludouicum uI Francorum regem.---Henricum regis filium clericum in suam protectionem suscipit. 1286
    LXXuII.---Ad Odalricum Constantiensem episcopum.---Monet ut hortetur Rodolphum comitem de Lenzburg, ut a uexatione monasterii Rhenaugiensis desistat. 1287
    LXXuIII.---Ad Burchardum Meldensem episcopum.---Prauam illam consuetudinem diripiendi post episcoporum obitum Ecclesie bona, assentiente Tebaldo, comite Blesensi, abolitam nuntiat. 1287
    LXXIX.---Ad parochianos ecclesie S. Frigdiani Lucensis. 1287
    LXXX.---Bulla pro confirmatione ecclesie bonorum Steinfeldie. 1288
    LXXXI.---Ad Bernardum Melgoriensem comitem.---Precipit ut Melgoriensis moneta non alibi quam Melgorii fiat. 1288
    LXXXII.---Hospitalem domum et ecclesiam S. Marie diecesis Cenetenensis, sub protectione sedis apostolice suscipit. 1289
    LXXXIII.---Ad A[dalberonem] archiep. Hamburg.---Commendat E., presbyterum cardinalem 1289
    LXXXIu.---Ad archidiaconum et precentorem Agathensem. 1290
    LXXXu.---Ad clerum et populum Tullensem.---Seruandam mandat excommunicationis sententiam in Theodoricum de imbercurte prolatam. 1290
    LXXXuI.---Ad Willelmum archiepiscopum Cantuariensem, apostolice sedis legatum. 1291
    LXXXuII.---Regulares canonicos in monasterio Agaunensi constitutos confirmat. 1292
    LXXXuIII.---Ad Mattheum Albanensem episcopum, apostolice sedis legatum. Litem ei diiudicandum committit inter Henricum uirdunensem episcopum, multis accusationibus impetitum, et eius accusatores. 1292
    LXXXIX.---Priuilegium pro ecclesia S. Petri Bononiensis. 1293
    XC.---Bulla pro uindocinensi monasterio. 1294
    XCI---Sugerio abbati S. Dionysii mandat ut prospiciat discipline parthenonis Argentoliensis, a Stephano episcopo Parisiensi S. Dionysii restituti. 1296
    XCII---Pro monasterio S. Martini Niuernensis. 1297
    XCIII.---Monasterium S. Marie de Curatio tuendum suscipit, quique diebus quibusdam monasterium adierint, iis »annos LC de iniunctis penitentiis relaxat« 1298
    XCIu.---Priuilegium pro monasterio S. Marie Amelunxbornensis. 1299
    XCu.---Priuilegium pro ecclesia S Martini Turonensis. 1300
     XCuI.---Ad P[elagium] archiepiscopum Bracarensem.---Proxima Dominica, qua legitur: »Ego sum pastor bonus« ad sese uenire iubet. 1301
    XCuII.---Didaco, archiepiscopo Compostellano, gratias agit quod ipsum et S. Romanam Ecclesiam »uisitauerit,« etc. 1302
    XCuIII.---A[defonso] Hispaniarum regi commendat legatum suum, Hubertum presbyterum cardinalem. 1302
    XCIX.---Ad Norbertum archiepiscopum Magdeburgensem.---Confirmat substitutionem Premonstratensium clericis minus religiose uiuentibus. 1303
    C.---Ad Conradum Salzburgensem archiep. 1303
    CI.---Monasterii S. Petri  protectionem suscipit et priuilegia confirmat. 1304
    CII.---Ecclesie Hadmerslebensis possessiones confirmat. 1305
    CIII.---Ad Bituricensem, Turonensem, Burdegalensem, Auxiensem et Dolensem archiepiscopos. 1306
    CIu.---Priuilegium pro Ecclesia Meldensi. 1306
    Cu.---Priuilegium pro monasterio S. Georgii Pruefeningensis. 1307
    CuI.---Priuilegium pro ecclesia Sancte Margarete Baumburgensis 1308
    CuII.---Confirmatio fundationis ecclesie Denckendoffensis. 1309
    CuIII.---Ad canonicos ecclesie S. Frigdiani Lucensis. 1310
    CIX.---Ad eosdem. 1311
    CX.---Heinrici quondam imperatoris de iureiurando a clericis non dando legem, die 3 mensis Aprilis Arimini datam, confirmat. 1311
    CXI.---Confirmatio fundationis Beyronensis canonice, item benedictionis abbatialis et inuestiture cum uirga pastorali concessio. 1312
    CXII.---Monasterii Altahensis  libertatem confirmat. 1314
    Appendix ad epistolas Honorii II pape 1315
    DIuERSORUM AD HONORIUM EPISTOLAE. 1317
    I.---Matthei Albanensis episcopi apostolice sedis legati epistola ad Honorium.---Sexagesime quinte Honorii respondet gestaque in concilio Remensi significat. 1317
    II.---Adalberti Moguntini archiepiscopi et apostolice sedis legati.---Epistole 54 Honorii respondet. 1318
    III.---Cleri Rothomagensis.---De electione Hugonis in archiepiscopum Rothomagensem. 1319

uIuIANUS PRAEMONSTRATENSIS.
    HARMONIA SIuE TRACTATUS DE LIBERO ARBITRIO ET GRATIA. 1319
    Obseruatio preuia. 1319
    Prologus ad Gerardum Quintini decanum. 1321
    INCIPIT HARMONIA. 1321

G. ABBAS.
    EPISTOLA ad A. priorem S. uictoris Massiliensis. 1335

DOMNIZO PRESBYTER ET MONACHUS CANUSINUS.
    Notitia historica. 1339
    uITA MATHILDIS COMITISSAE. 1339

ABBAUDUS ABBAS.
    Notitia. 1339
    TRACTATUS DE FRACTIONE CORPORIS CHRISTI. 1341

BRUNO ARGENTINENSIS EPISCOPUS.
    Notitia. 1347
    Epistola ad Gerhohum prepositum. 1347

FRIDERICUS COLONIENSIS ARCHIEPISCOPUS.
    EPISTOLA ET DIPLOMATA. 1349
    I.---Epistola Friderici archiepiscopi Coloniensis ad clerum Leodiensem. Increpat eos, quod precipiti electione, admissis etiam in suo conuentu excommunicatis, in Alexandrum uota sua contulerint, eosque ad suum citat tribunal ad Indam monasterium. 1349
    II.---Diploma Friderici Coloniensis archiepiscopi pro Corbeia Noua.---Confirmat ei decimas de mansis dominicatis in suo episcopatu, olim in solemni concilio tempore Arnolfi imperatoris concessas. 1352
    III.---Diploma Friderici Coloniensis archiepiscopi pro monasterio Groffschatensi. 1353
    Iu.---Epistola Friderici archiepiscopi Coloniensis ad Mediolanenses.---Hortatur ad resistendum Ecclesie inimicis. 1354
    u.---Epistola Frederici Coloniensis archiepiscopi ad Ecclesiam Leodiensem.---Mandat ne intrusum per Simoniam nominatione regia in sede Leodiensi recipiant. 1355
    uI.---Frederici Coloniensis archiepiscopi littere formate. 1356

RICHARDUS ABBAS PRATELLENSIS.
    Notitia historica. 1357
     Prologus in Leuiticum. 1357
    Epitaphium Richardi. 1359

STEPHANUS ABBAS CISTERCIENSIS III.
    Notitia historica. 1361
    CENSURA DE ALIQUOT LOCIS BIBLIORUM. 1373
    SERMO IN OBITU PRAEDECESSORIS SUI. 1375

EPISTOLAE.
    I.---Ad Ludouicum regem cognomine Crassum. 1375
    II.---Stephani abbatis, Hugonis Pontiniacensis, Bernardi de Clara-ualle ad Honorium papam. 1378

CHARTA CHARITATIS.
    CAP. I.---De singulari inter personas huius ordinis consensione circa sensum et praxim Regule S. Benedicti ceterosque alios usus ac ceremonias. 1377
    CAP. II.---De uisitationibus Patrum abbatum, ac mutua ipsorum ad inuicem honoris prosecutione. 1379
    CAP. III.---De institutione, auctoritate et forma capituli generalis. 1380
    CAP. Iu.---De electionibus abbatum. 1381
    CAP. u.---De cessione et depositione abbatum. 1382
    USUS ANTIQUIORES ORDINIS CISTERCIENSIS. 1383
    Admonitio. 1383
    PARS PRIMA.---Breuiarii ac Missalis Cisterciensis secundum Regulam S. Benedicti dispositio. 1385
    CAP. I.---De aduentu Domini. 1385
    CAP. II.---Quomodo per hiemem priuatis diebus ad uigilias diuiduntur Responsoria. 1385
    CAP. III.---De uigilia Natiuitatis Domini. 1385
    CAP. Iu.---De Natiuitate Domini. 1387
    CAP. u.---De octauis Domini. 1388
    CAP. uI.---Quomodo a Natiuitate Domini usque ad Septuagesimam, diebus Dominicis officia missarum disponantur singulis annis. 1389
    CAP. uII.---De sancto Siluestro. 1391
    CAP. uIII.---Quid post Circumcisionem Domini usque ad Septuagesimam ad uigilias sit legendum. 1391
    CAP. IX.---In uigilia Epiphanie. 1391
    CAP. X.---De »Domine, ne in ira« et »Benedicam Dominum.« 1392
    CAP. XI.---De Septuagesima. 1392
    CAP. XII.---De Tractibus. 1393
    CAP. XIII.---De Capite ieiunii. 1393
    CAP. XIu.---De festis sanctorum que a Capite ieiunii usque ad Dominicam in Palmis euenerint. 1395
    CAP. Xu.---De Dominica prima Quadragesime et obseruatione eiusdem temporis. 1395
    CAP. XuI.---De duobus hebdomadis ante Pascha. 1396
    CAP. XuII.---Ordo in Ramis Palmarum. 1397
    CAP. XuIII.---Quomodo incipiende sunt Passiones. 1398
    CAP. XIX.---De feria quarta ante Pascha. 1398
    CAP. XX.---De Cena Domini et Parasceue et uigilia Pasche. 1398
    CAP. XXI.---Item de Cena Domini. 1399
    CAP. XXII.---De Parasceue. 1401
    CAP. XXIII.---De uigilia Pasche. 1403
    CAP. XXIu.---De festis sanctorum que post Sabbatum ante Dominicam in Palmis usque ad Octauas Pasche occurrunt. 1405
    CAP. XXu.---De Septimana Pasche. 1405
    CAP. XXuI.---De octauo die Pasche. 1406
    CAP. XXuII.---De tempore Resurrectionis. 1406
    CAP. XXuIII.---De Rogationibus. 1406
    CAP. XXIX.---De Ascensione Domini. 1407
    CAP. XXX.---De uigilia Pentecostes. 1407
    CAP. XXXI.---De Octauis eiusdem. 1407
    CAP. XXXII.---De Dominicalibus officiis ab Octauis Pentecostes usque ad Aduentum. 1408
    CAP. XXXIII.---De solemnitatibus quibus non laboramus et que Dominica non euenerint. 1409
    CAP. XXXIu.---De solemnitatibus quibus non laboramus et que Dominica euenerint. 1409
    CAP. XXXu.---De solemnitatibus quibus laboramus et que Dominica euenerint. 1409
    CAP. XXXuI.---De Dominicis diebus quibus duodecim Lectionum solemnitas non celebratur. 1409
    CAP. XXXuII.---Quo ordine misse agantur priuatis diebus. 1410
    CAP. XXXuIII.---De numero Collectarum ad missas. 1411
    CAP. XXXIX.---De quatuor historiis que cantantur a Kalendis Augusti usque in Aduentum Domini. 1412
    CAP. XL.---Qua septimana ieiunia Quatuor Temporum in mense Septembri agenda sunt. 1412
    CAP. XLI.---Quomodo legantur libri in refectorio a Pentecoste usque ad Kalendas Nouembris. 1412
     CAP. XLII.---De Antiphonis in Sabbatis dicendis. 1413
    CAP. XLIII.---De festis sanctorum que Dominicis diebus uel in Ascensione Domini euenerint. 1414
    CAP. XLIu.---De festis sanctorum que euenerint sabbatis. 1414
    CAP. XLu.---De uigiliis sanctorum. 1415
    CAP. XLuI.---De Octauis Domini et sanctorum. 1415
    CAP. XLuII.---De purificatione Sancte Marie. 1417
    CAP. XLuIII.---De canticis. 1417
    CAP. XLIX.---De festis in quibus laboramus. 1418
    CAP. L.---Quibus temporibus et quo ordine celebrandum est officium defunctorum. 1418
    CAP. LI.---Quo ordine dicantur collecte pro defunctis 1420
    CAP. LII.---De officiis defunctorum precipuis. 1420
    PARS SECUNDA.---De ceremoniis tam in horis canonicis quam in missarum celebratione obseruandis. 1421
    CAP. LIII.---Quomodo se agant sacerdos et ministri ad Missas festiuas. 1421
    CAP. LIu.---De missis in quibus tantum unus minister fuerit. 1428
    CAP. Lu.---Quo ordine benedicatur aqua. 1429
    CAP. LuI.---Quomodo conuentus se agat ad missas. 1430
    CAP. LuII.---De Pace. 1432
    CAP. LuIII.---De Communione. 1432
    CAP. LIX.---De priuatis missis. 1433
    CAP. LX.---Quibus diebus due misse canuntur. 1434
    CAP. LXI.---Quando sacerdos et ministri debeant ascendere ad altare. 1435
    CAP. LXII.---De »Kyrie eleison.« 1435
    CAP. LXIII.---Quando canitur »Gloria in excelsis Deo« et »Ite missa est.« 1436
    CAP. LXIu.---Quibus diebus intermittende sunt usitate Collecte. 1436
    CAP. LXu.---Quibus diebus »Credo in unum Deum« dicatur. 1436
    CAP. LXuI.---Quando debeant fratres ad Pacem et Communionem ire. 1437
    CAP. LXuII.---Quibus diebus ardeant tres lampades, et quibus habeantur sermones in capitulo. 1437
    CAP. LXuIII.---Qualiter se habeant fratres Dominicis et festis diebus. 1437
    CAP. LXIX.---De laudibus. 1440
    PARS TERTIA.---De ritibus in exercitiis regularibus obseruandis.
    CAP. LXX.---De capitulo et confessione. 1439
    CAP. LXXI.---Qualiter se habeant fratres tempore lectionis. 1446
    CAP. LXXII.---Quas officinas ingredi fratres debeant, et quando. 1447
    CAP. LXXIII.---De misto. 1448
    CAP. LXXIu.---Qualiter se habeant fratres in hieme priuatis diebus a uigiliis usque ad Tertiam. 1448
    CAP. LXXu.---De labore. 1450
    CAP. LXXuI.---De refectione. 1452
    CAP. LXXuII.---De seruitoribus. 1455
    CAP. LXXuIII.---De uesperis. 1455
    CAP. LXXIX.---Quomodo se habeant fratres post uesperas omni tempore. 1456
    CAP. LXXX.---De bibere post uesperas. 1456
    CAP. LXXXI.---De collatione. 1456
    CAP. LXXXII.---Qualiter se agant fratres post Completorium. 1457
    CAP. LXXXIII.---Qualiter se agant fratres in estate, de uigiliis et usque post uesperas. 1458
    CAP. LXXXIu.---De bibere post Nonam. 1459
    CAP. LXXXu.---De tempore secationis et messionis. 1460
    CAP. LXXXuI.---De rasuris. 1451
    CAP. LXXXuII.---De processione episcoporum. 1462
    CAP. LXXXuIII.---De hospitibus suscipiendis. 1462
    CAP. LXXXIX.---De dirigendis in uia. 1463
    PARS QUARTA.---De cura infirmorum et suffragiis mortuorum. 1465
    CAP. XC.---De uomentibus et sanguinem fluentibus, et seruitoribus eorum. 1465
    CAP. XCI.---De minutione. 1466
    CAP. XCII.---De infirmis extra chorum. 1469
    CAP. XCIII.---De infirmis qui sunt in infirmitorio. 1469
    CAP. XCIu.---Quo ordine inungantur infirmi. 1471
    CAP. XCu.---Quomodo agatur circa defunctum. 1472
    CAP. XCuI.---Item de defunctis postquam sunt in ecclesia. 1475
    CAP. XCuII.---De uigiliis circa defunctum. 1475
    CAP. XCuIII.---Quo ordine misse uel collecte pro presenti defuncto dicantur. 1476
    CAP. XCIX.---Quo ordine efferatur ad tumulum. 1477
    CAP. C.---De parentibus nostris. 1480
    CAP. CI.---Quomodo communicentur hospites infirmi 1480
     CAP. CII.---Quomodo hospes sepeliatur. 1480
    CAP. CIII.---De nouitiis. 1481
    PARS QUINTA.---De hebdomadariorum, superiorum et officialium muniis. 1483
    CAP. CIu.---De hebdomadario sacerdote et ministris eius. 1483
    CAP. Cu.---De hebdomadario Inuitatorii. 1484
    CAP. CuI.---De seruitore ecclesie. 1485
    CAP. CuII.---De hebdomadario lectore. 1485
    CAP. CuIII.---De hebdomadariis ad Mandatum hospitum. 1486
    CAP. CIX.---De hebdomadariis coquine. 1486
    CAP. CX.---De cocis abbatis. 1488
    CAP. CXI.---De abbate. 1489
    CAP. CXII.---De priore. 1490
    CAP. CXIII.---De subpriore. 1491
    CAP. CXIu.---De magistro nouitiorum. 1491
    CAP. CXu.---De sacrista et solatio eius. 1492
    CAP. CXuI.---De cantore et solatio eius. 1493
    CAP. CXuII.---De infirmario. 1496
    CAP. CXuIII.---De cellerario et solatio eius. 1497
    CAP. CXIX.---De refectorario. 1498
    CAP. CXX.---De hospitali monacho. 1498
    CAP. CXXI.---De portario et solatio eius. 1498
    CAP. CXXII.---De uersu refectionis. 1500
    EXORDIUM CeNOBII ET ORDINIS CISTERCIENSIS. 1501
    CAP. I.---Quo primum tempore S. Robertus abbas Molismensis, fundamenta iecit ordinis Cisterciensis. 1501
    CAP. II.---Epistola Hugonis legati ad Robertum abbatem Molismensem. 1502
    CAP. III.---Egressus monachorum Cisterciensium de Molismo, et eorum ad Cistercium aduentus. 1303
    CAP. Iu.---Quomodo locus ille in abbatiam surrexerit. 1503
    CAP. u.---Molismenses monachi aures domini pape pro reditu Roberti abbatis inquietarunt. 1504
    CAP. uI.---Epistola pape pro reditu Roberti abbatis. 1504
    CAP. uII.---Decretum legati de toto negotio Molismensium atque Cisterciensium. 1504
    CAP. uIII.---Commendatio abbatis Roberti. 1505
    CAP. IX.---De electione Alberici primi abbatis Cisterciensis ecclesie. 1505
    CAP. X.---De priuilegio Romano. 1505
    CAP. XI.---Epistola Ioannis et Benedicti cardinalium. 1506
    CAP. XII.---Epistola Hugonis Lugdunensis. 1506
    CAP. XIII.---Epistola Cabilonensis episcopi. 1506
    CAP. XIu.---Priuilegium Romanum. 1507
    CAP. Xu.---Instituta monachorum Cisterciensium de Molismo uenientium. 1507
    CAP. XuI.---De mestitia eorum. 1508
    CAP. XuII.---De morte primi abbatis et promotione secundi, et de institutis eorum. 1508
    CAP. XuIII.---De abbatiis quas exstruxerunt. 1510

IOANNES MONACHUS.
    EPISTOLA ad Adelberonem Treuirensem archiepiscopum de tribus missis in Natiuitate Domini celebrandis, deque festis infra ipsius octauam recolendis. 1509

DROGO CARDINALIS ASTIENSIS EPISCOPUS.
    Notitia historico-litteraria. 1513
    SERMO DE SACRAMENTO DOMINICAE PASSIONIS. 1513
    LIBER DE CREATIONE ET REDEMPTIONE PRIMI HOMINIS. 1547
    DE SEPTEM DONIS SPIRITUS. 1553
    LIBER DE DIuINIS OFFICIIS. 1557

SANCTUS HUGO GRATIANOPOLITANUS EPISCOPUS.
    Notitia. 1563
    Notitia altera. 1563
    uITA, auctore Guigone. 1565
    EXCERPTAE CHARTULARIO ECCLESIAE GRATIANOPOLITANAE.---De iniuriis quas fecit Guido uiennensis archiepiscopus Ecclesie Gratianopolitane et eiusdem Ecclesie episcopo Hugoni de Salmoriacensi. 1565
    EPISTOLAE ET DIPLOMATA. 1571
    I.---Ad archiepiscopum et canonicos Ecclesie Turonensis.---Epistolam Cruciferorum de rebus in Oriente gestis transmittit. 1571
    II.---Charta Hugonis episcopi Gratianopolitani, uetantis ne mulieres Carthusiam accedant. 1571
    III.---Charta Leotardi filii Willelmi pro feudo celiarie episcopalis. 1571
    Iu.---Charte guirpilionis facte per Leodegarium de Clariaco et alios, Hugoni episcopo Gratianopolitano, de tota terra de Fabriis. 1572
    u.---Guerpilio de decima facta a Petro Gorga Hugoni episcopo Gratianopolitano. 1474




FINIS TOMI CENTESIMI SEXACESIMI SEXTI.
