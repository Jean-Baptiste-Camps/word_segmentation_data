
PATROLOGIAE TOMUS CLI.

B. URBANUS II PAPA.

TOMUS UNICUS.


EXCUDEBATUR ET uENIT APUD I.-P. MIGNE EDITOREM, IN uIA DICTA D'AMBOISE, PROPE PORTAM LUTETIAE PARISIORUM uULGO D'ENFER NOMINATAM SEU PETIT-MONTROUGE. 1853


uolume front matter




Series title page


PATROLOGIAE CURSUS COMPLETUS

SIuE BIBLIOTHECA UNIuERSALIS, INTEGRA, UNIFORMIS, COMMODA, eCONOMICA, OMNIUM SS. PATRUM, DOCTORUM SCRIPTORUMQUE ECCLESIASTICORUM QUI AB AEuO APOSTOLICO AD INNOCENTII III TEMPORA FLORUERUNT; RECUSIO CHRONOLOGICA OMNIUM QUAE EXSTITERE MONUMENTORUM CATHOLICAE TRADITIONIS PER DUODECIM PRIORA ECCLESIAE SAECULA, IUXTA EDITIONES ACCURATISSIMAS, INTER SE CUMQUE NONNULLIS CODICIBUS MANUSCRIPTIS COLLATAS, PERQUAM DILIGENTER CASTIGATA; DISSERTATIONIBUS, COMMENTARIIS LECTIONIBUSQUE uARIANTIBUS CONTINENTER ILLUSTRATA; OMNIBUS OPERIBUS POST AMPLISSIMAS EDITIONES QUAE TRIBUS NOuISSIMIS SAECULIS DEBENTUR ABSOLUTAS DETECTIS, AUCTA; INDICIBUS PARTICULARIBUS ANALYTICIS, SINGULOS SIuE TOMOS, SIuE AUCTORES ALICUIUS MOMENTI SUBSEQUENTIBUS, DONATA; CAPITULIS INTRA IPSUM TEXTUM RITE DISPOSITIS, NECNON ET TITULIS SINGULARUM PAGINARUM MARGINEM SUPERIOREM DISTINGUENTIBUS SUBIECTAMQUE MATERIAM SIGNIFICANTIBUS, ADORNATA; OPERIBUS CUM DUBIIS TUM APOCRYPHIS, ALIQUA uERO AUCTORITATE IN ORDINE AD TRADITIONEM ECCLESIASTICAM POLLENTIBUS, AMPLIFICATA; DUOBUS INDICIBUS GENERALIBUS LOCUPLETATA: ALTERO SCILICET RERUM, QUO CONSULTO, QUIDQUID UNUSQUISQUE PATRUM IN QUODLIBET THEMA SCRIPSERIT UNO INTUITU CONSPICIATUR; ALTERO SCRIPTURAE SACRAE, EX QUO LECTORI COMPERIRE SIT OBuIUM QUINAM PATRES ET IN QUIBUS OPERUM SUORUM LOCIS SINGULOS SINGULORUM LIBRORUM SCRIPTURAE TEXTUS COMMENTATI SINT. EDITIO ACCURATISSIMA, CAETERISQUE OMNIBUS FACILE ANTEPONENDA, SI PERPENDANTUR: CHARACTERUM NITIDITAS CHARTAE QUALITAS, INTEGRITAS TEXTUS, PERFECTIO CORRECTIONIS, OPERUM RECUSORUM TUM uARIETAS TUM NUMERUS, FORMA uOLUMINUM PERQUAM COMMODA SIBIQUE IN TOTO OPERIS DECURSU CONSTANTER SIMILIS, PRETII EXIGUITAS, PRAESERTIMQUE ISTA COLLECTIO, UNA, METHODICA ET CHRONOLOGICA, SEXCENTORUM FRAGMENTORUM OPUSCULORUMQUE HACTENUS HIC ILLIC SPARSORUM, PRIMUM AUTEM IN NOSTRA BIBLIOTHECA, EX OPERIBUS AD OMNES AETATES, LOCOS, LINGUAS FORMASQUE PERTINENTIBUS, COADUNATORUM.

SERIES SECUNDA,

IN QUA PRODEUNT PATRES, DOCTORES SCRIPTORESQUE ECCLESIAE LATINAE A GREGORIO MAGNO AD INNOCENTIUM III. Accurante I.-P. Migne, BIBLIOTHECAE CLERI UNIuERSAE, SIuE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE. PATROLOGIA BINA EDITIONE TYPIS MANDATA EST, ALIA NEMPE LATINA, ALIA GRAECO-LATINA.---uENEUNT MILLE FRANCIS DUCENTA uOLUMINA EDITIONIS LATINAE; OCTINGENTIS ET MILLE TRECENTA GRAECO-LATINAE.---MERE LATINA UNIuERSOS AUCTORES TUM OCCIDENTALES, TUM ORIENTALES EQUIDEM AMPLECTITUR; HI AUTEM, IN EA, SOLA uERSIONE LATINA DONANTUR

PATROLOGIAE TOMUS CLI.


B. URBANUS II PAPA.

SAECULI XI AUCTORES INCERTI ANNI ET SCRIPTA . MONUMENTA LITURGICA. MONUMENTA DIPLOMATICA. AD SAECULA IX ET X APPENDICES

TOMUS UNICUS.


EXCUDEBATUR ET uENIT APUD I.-P. MIGNE EDITOREM, IN uIA DICTA D'AMBOISE, PROPE PORTAM LUTETIAE PARISIORUM uULGO D'ENFER NOMINATAM SEU PETIT-MONTROUGE. 1853


uolume title page
SAECULUM XI

B. URBANI II

PONTIFICIS ROMANI

EPISTOLAE, DIPLOMATA, SERMONES

ACCEDUNT

SAECULI XI AUCTORES INCERTAE AETATIS ET ANONYMI

SEQUUNTUR

AD SAECULA IX ET X APPENDICES AMPLISSIMAE

INTER ALIA COMPLECTENTES

S. MATHILDIS REGINAE



EPISTOLAM INEDITAM

ERUDITISSIMO PHIL. ANT. DETHIERI, PHILOS. DOCTORE ET SOC. ANTIQUIT. THURING-SAXON. SODAL. AB EPIST., COMMENTARIO ILLUSTRATAM NECNON

FORMULARUM uETERUM COLLECTIONEM

Quam nuper ex codicibus mss. adornauit uir cl. Eugenius de Rozièere in gymnasio quod gallice audit ECOLE DES CHARTES professor ACCURANTE I.-P. MIGNE BIBLIOTHECAE CLERI UNIuERSAE SIuE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE

TOMUS UNICUS
uENIT 7 FRANCIS GALLICIS

EXCUDEBATUR ET uENIT APUD I.-P. MIGNE EDITOREM IN uIA DICTA D'AMBOISE, PROPE PORTAM LUTETIAE PARISIORUM uULGO D'ENFER NOMINATAM SEU PETIT-MONTROUGE 1853


ELENCHUS AUCTORUM ET OPERUM QUI IN HOC TOMO CLI CONTINENTUR.


B. URBANUS II PAPA.
uita B. Urbani II. 	Col. 9
Epistole et priuilegia. 	283
Sermones. 	561



SAECULI XI AUCTORES ANNI INCERTI ET SCRIPTA . 	583
MONUMENTA LITURGICA. 	807
MONUMENTA DIPLOMATICA. 	1021
APPENDIX AD SAECULUM IX 	1259
APPENDIX AD SAECULUM X. 	1283







Main uolume text





ANNO DOMINI MXCIX.
B. URBANUS II PAPA.



uITA B. URBANI II AUCTORE DOMNO THEODORICO RUINARTO.






MONITUM.

Iam ab anno 1706 hec Urbani pape II Acta prelo parata erant, digna sane que in lucem ederentur, nisi mors auctoris prematura tam exquisito opere frustrata eruditos fuisset. Aegre fuit, fateor, uidere pretiosas illas magni uiri reliquias in musei puluere cum blattis et tineis conflictantes; presertim cum ex litteris bene multis cum ad Mabillonium, tum ad auctorem ipsum scriptis, perspectum haberem, opus istud expetitum sepe, exspectatum diu et enixe flagitatum fuisse. uotis tot eruditorum nunc tandem facio satis, nec dubito quin laboriosa hec collectio aliis eiusdem auctoris operibus respondere, eosdemque plausus promereri uideatur. Hic certe lector totum Ruinartum inueniet. Idem labor, idem in inuestigandis ueteribus monumentis studium, eadem in diiudicandis sagacitas, eadem in explanandis simulque componendis industria; ut, etiamsi suum codici non prefixisset nomen, ipsa operis ratio nomen indicasset.

Quenam illum cause impulerint ut Urbani potius quam cuiusuis alterius Romani pontificis acta colligeret, coniicere, etiam ipso tacente, non difficile est. Altera ex iis fuisse uidetur, quod non solum summus ille pontifex prestantissimi ingenii animique dotibus preditus B. Petri sedem pre multis et rerum gestarum numero et uite sanctitate decorauit; sed etiam quod professionis, ut auctor, Benedictine fuerit: et natiua quadam propensione ferimur in eos qui in eodem uite instituto uersati, de illo preclare meriti sunt, illique gloriam ac decus addiderunt. Altera sine dubio fuit, quod Urbanus in Remensis Ecclesie ditione, imo in ipsa fortasse Remorum ciuitate natales habuerit suos; auctor autem et ipse Remis oriundus, ecquem potius illustrandum elegisset quam conciuem, presertim in suprema Ecclesie dignitate constitutum?

Hanc autem elucubrationem in tres partes distribuerat. Prima Urbani uitam seu acta describebat; secunda epistolas, diplomata, priuilegia, canones aliaque huiusmodi instrumenta complectebatur; in postremam reiecerat uaria monumenta ex libris editis aut ex chartariis eruta et pleraque cum antiquis codicibus aut etiam cum autographis collata, que probationum loco futura erant.

Primam hic integram damus, et ex tertia omnia que auctor in Actis laudat et daturum se pollicetur Secundam, ne res eedem iterato edite et ingererent fastidium et nimio sumptu litteratos onerarent, edendam olim reliquimus D. Simoni Mopinot, qui D. Petri Coustant successor Collectionem pontificiarum epistolarum continuandam in se recepit.





BEATI URBANI II PAPAE uITA.



I. Urbani nomen, patria et parentes.


Nemo est qui ambigat Urbanum papam, huius nominis secundum, ante pontificatum Odonem, seu, ut alii scribere solent, Oddonem, siue Ottonem aut Othonem, appellatum, et nobili familia in Gallia prodiisse, et in Remensi Ecclesia fuisse educatum; at non ita exploratum est apud auctores quo in loco natus fuerit. Alii nempe eum Remis, aut in aliquo Remensis pagi uico natum uolunt , alii uero apud Castellionem, celebre satis supra Maternam oppidum, quod licet haud procul ab urbe Remorum distet, pertinueritque olim, et maxime eo tempore quo in lucem prodiit Urbanus, ad Remensis Ecclesie dominium, situm est tamen in  diecesi Suessionensi. Certe eum natum Gallum ex oppido Castellionis, quod est super Marnam fluuium in archiepiscopatu Remensi, disertis uerbis asserit cardinalis Pandulfus, qui sub Gelasio II uitas pontificum exarauit. Consentit Albericus in Chronico, et hec communior est auctorum, potissimum recentiorum, sententia: unde cum ex nobili familia Urbanum prodiisse omnes consentiant, uisum est nonnullis rem omnino certam esse ac exploratam hunc pontificem e nobili Castellionensium in Campania Gallica dominorum familia oriundum fuisse; id Aubertus Mireus in Notitia Ecclesiarum Belgii capite 115, et Andreas Chesnius, in Historia singulari domus Castellionensis, ita pro certo habebant  ut ipsi in stemmate gentilitio familie Castellionee locum dederint, ubi Milonis filius, et Guidonis Manassis ac alterius Milonis frater fuisse dicitur.

At refragatur huic sententie Albericus, qui licet Urbanum ex oppido Castellionis super Marnam natum fuisse, ut ceteri, scripserit, asseuerat tamen, ex Hugone et Guidone auctoribus quos laudat, eum fuisse filium domini de Lageri. Tum de eiusdem cognatione subdit: Habuit  alium fratrem Rodulfum, patrem Gerardi, cuius filius alter Gerardus genuit Odonem patrem Egidii de Lageri monachi Remensis, cuius soror Hersendis fuit mater Baldulsei, seu, ut habet codex ms., Balduini monachi Igniaci. Certe in Necrologio monasterii Molismensis in Campania Nonis Iunii memorantur Heucherius  seu Eucherius, et Isabellis uxor eius, pater et mater domini pape Urbani, quorum, ut ibi habetur, anniuersarium debemus facere solemniter. Et in eodem Necronologio die III Kalendas Augusti, Urbanus dicitur fuisse eiusdem loci congregationis, id est precum et aliorum piorum operum particeps; sed siue Eucherius ille, Lageriaci, qui uicus est Remensis diecesis, dominus, siue Milo Castellionis toparcha Urbani pater fuerit, ipsum Remensis prouincie alumnum fuisse fatendum est. Imo cum Lageriacum cuius domini, ut infra dicemus, fortasse ex Castellionensibus orti erant, haud procul ab urbe Remorum distet, et ipsum Castellionis castrum, licet extra diecesim situm, ad Remensem tamen Ecclesiam pertinuerit, eiusque clientes erant et uicedomini  Castellionenses toparche, utrique Remis ut plurimum morabantur, ob id potissimum quod essent Remensis Ecclesie milites; atque adeo ex alterutris Urbanus in ipsa Remorum ciuitate nasci potuit. Id certe innuit Ordericus uitalis libro uIII Historie ecclesiastice, ubi eum ciuem Remensem diserte appellat. Odo, inquit, natione Gallus, nobilitate et mansuetudine clarus, ciuis Remensis, etc.

Neque hoc ab eo auctore temere dictum fuisse aliquis putet. Nam preterquam quod Ordericus pre ceteris scriptoribus accuratus et diligens est, id ipsum a Ioanne magistro suo, Remis nato, discere potuerat, illarum rerum probe instructo, utpote qui ex scholastico Remensis Ecclesie, in qua cum  ipso Odone haud dubio fuerat educatus, factus Uticensis monachus, eius monasterii scholas tempore Orderici regebat. Haud multum ab ea opinione recedit Guibertus Nouigenti abbas, et ipse accuratus auctor, tempore et loco proximus, qui Urbanum ex Francia claro ex germine oriundum ex territorio et clero Remensi, post multos gradus ad summi denique pontificatus apicem pertigisse scribit. Ex his autem patet quam late accipienda sint Guidonis abbatis uerba, qui tomo I Bibliothece Labbeane, in historia abbatum sancti Germani Antisiodorensis cap. 8 scripsit: Urbanum in Antisiodorensis ciuitatis confinio natum et educatum fuisse. Et quidem magna esse non debet ea in re eius scriptoris auctoritas, qui seculo XIII exeunte uiuebat. At multo magis a uero  deuiauit alius earumdem partium, nuperus auctor  in uita sancti Germani Antisiodorensis, qui ex nescio quibus falsis, aut male intellectis monumentis scripsit Urbani maiores monasterii Regniacensis in diecesi Antisiodorensi conditores fuisse. Id quippe uel ex hoc solo reiici debet, quod Regniacense monasterium ordinis Cisterciensis longe post Urbani obitum exstructum fuerit. Denique non immorari iuuat in refellendis iis qui Odonem, Urbani in Ostiensi episcopatu successorem, eius fuisse nepotem dixerunt, cum id nullo argumento, preter nominis similitudinem, probent. Certe id non habet Baldricus, qui hunc Odonem in carminibus tomo Iu Chesnii Historic. Franc. laudat quod commune cum Urbano Odonis nomen habuerit, eamdem monachi  uitam fuerit professus, eamdem sedem obtinuerit, eamdem denique dignitatem  habiturus sit, non omissurus consanguineitatem, si aliqua inter illos intercessisset. Neque etiam id habet Guibertus lib II De sacra expeditione, ubi alterius huius Odonis meminit.

Porro Urbani parentes, quicunque demum illi fuerint, domini erant uici Bainsonensis, ad radices montis in quo situm est Castellionis oppidum positi. Unde quis forte non immerito suspicabitur eos etsi Lageriaci uici dominos, ex stirpe tamen Castellionensium toparcharum, ut mox dicebam prodiisse: cum non modo Bainsonium, sed et Lageriacum quoque haud procul a Castellionensi oppido distent, et Urbanus passim, auctorum tam ueterum quam  recentiorum consensu, Castellionensis dictus fuerit. Quod uero Bainsonium ad Urbani parentes pertinuerit, ille ipse testatur in diplomate pro eius loci prioratu, quem suorum parentum facultatibus dotatum fuisse asserit. Etenim hunc locum, quem Theobaldus Suessionum episcopus primum sue Ecclesie attribuerat, ac postmodum agente altero Theobaldo, comite palatino Trecensi, ut refert Chesnius, monasterio Coinciacensi sub uiginti solidorum annuo censu canonicis Suessionensis Ecclesie persoluendo subiecerat, Cluniacensibus confirmauit pontifex, non modo auctoritate, qua pollebat, apostolica; uerum etiam ob id, quod hic census cum patris sui consensu institutus fuisset, et locus ille  eum ex parentum iure contingeret. Bainsonensis autem prioratus hodieque subsistit, in catalogo generali beneficiorum ordinis Cluniacensis Sancti Petri de Buissono appellatus, diecesis Suessionensis in Bria, seu potius in Campania, prope Castellionem supra Matronam.



II. Urbanus Remis educatus sub S. Brunone.

Odonem in Remensi Ecclesia, que tunc erat magnorum uirorum in Galliis seminarium, educatum fuisse omnes uno ore fatentur; et quidem sub Brunone magistro, cuius fama illis temporibus per totam Europam celebris erat, postea tamen multo illustrior futura, cum primus ordinis Carthusianorum institutor et parens factus est. Certe Odonem fuisse Brunonis discipulum auctores uulgati passim tradunt, neque  id quisquam iure inficiari potest, cum eque certum sit, nemine dissentiente, et Brunonem tunc temporis Remensis Ecclesie scholis prefuisse, et Urbanum a teneris in eadem Ecclesia fuisse enutritum. Utrumque diserte affirmat uetus auctor libelli De institutionibus Carthusianorum, a Labbeo tomo I Bibliothece noue ex uetusto codice Remigiano editus; qui etiam addit Brunonem Romam adiisse cogente Urbano, cuius quondam preceptor fuerat. Et quidem hic libellus habetur in codice ms. Carthusie Portarum, quadraginta circiter annis post Brunonis obitum exarato.

His opponet fortasse non nemo eorum opinionem qui Brunonem quinquagenarium obiisse dicunt anno 1101. Si enim semel id admittatur, cum Urbanus  anno sui pontificatus duodecimo obierit, et quidem ante Brunonem, dicendus erit ipso Brunone etate prouectior, aut saltem equalis ei fuisse, ac proinde non potuisse sub eius magisterio educari; at id falsum esse manifestis argumentis facile demonstrabo.

uerum, priusquam de Brunonis etate aliquid statuamus, duo premittenda sunt. Primo, scriptores ferme omnes siue antiquos, siue recentiores, unanimi consensu Brunonem Urbani magistrum appellasse. Secundo, nonnullos alios e Brunonis discipulis ad episcopatum, Urbano adhuc uiuente, euectos fuisse, quod proinde eque Urbano ac istis contingere potuit. Sane certum est de Odone Burgundie ducis fratre ac principe e regia Francorum stirpe, qui  licet litteras, ut ipsemet testatus est, sub Brunone Remis didicisset, anno tamen 1085, monente uiguerio, Lingonensis episcopus factus est, proindeque triennio antequam Urbanus thronum apostolicum conscenderet. Similiter Lambertus Pultariensis, et Petrus S. Ioannis uinearum apud Suessiones abbates, qui etiam Brunonis magisterio, ut ipsi dicunt in rotulis post mortem sancti uiri transmissis, adoleuerant, has dignitates, uiuente adhuc Urbano, obtinuerunt. Cum itaque hec omnino de illis certa sint, non uideo qua ratione negarentur de Urbano, quem ex ueterum auctorum testimonio constat factum pontificem, cum etate mediocris esset, et ea adhuc florente mortem obiisse.

 Iam uero si de Brunonis etate inquiramus, uix dubitari potest quin uitam ultra quinquaginta annos produxerit. Quod ut euincatur, primo statuendum est tempus quo Remis docere desiit. Certe ex Gregorii uII litteris, et ex Guiberto Nouigenti abbate, colligi posse uidetur Brunonem Remensis schole prefecturam dimisisse occasione turbarum quas in ea Ecclesia Manasses archiepiscopus excitauerat, proindeque anno circiter 1076, aut sequenti. Et quidem, initio anni 1078, Godefridus cancellarius, Brunonis in scholis regendis et in cancellarii dignitate successor, subscripsit concilio Suessionensi in causa ecclesie Sancti Quintini. At, si Bruno anno 1101 quinquagenarius, ut uolunt aduersarii, e uita excessisset, anno 1076 aut sequente, quo schole  Remensis curam dimisit, uix annum attigisset etatis sue uigesimum quintum, aut certe uigesimum sextum. Certum quippe est eum rexisse multis annis scholas Remenses; quod nonnisi ad quindecim aut duodecim annos extendi potest, et sic celeberrimarum harum scholarum prefecturam suscepisset anno etatis sue circiter duodecimo, aut ad summum quinto decimo: quod nemo sane mentis, ut quidem mihi uidetur, dixerit. Brunonem uero diu Remensibus scholis prefuisse disertis uerbis affirmant inter alios eius laudatores, in rotulis post eius mortem ad uaria loca transmissis, Noliensis monasterii canonici regulares, qui uisa schedula que Brunonis incomparabilis philosophi obitum patefecit ingemuere ob tanti uiri occasum, qui dudum Ecclesie sedis Remensium  summus didascalus . . . et columna totius metropolis diu exstiterat. Noliensibus consentiunt ceteri Ecclesiarum et monasteriorum conuentus in similibus rotulis, ubi eum uariis honorum titulis condecorant. Hunc gemmam sophie appellant canonici Sancte Marie Blesensis; lucem ecclesiarum monachi Bellouacenses Sancti Luciani; clarissimum sophistam Miciacenses Sancti Maximini; doctorem doctorum Bernacenses; magistrorum decus, remigium turbe Remensis Parisienses Sancte Marie maioris ecclesie canonici; hunc doctrine prebuisse undam gentibus et cleris, aiunt Sancti Geruasii ualesienses; cunctos superasse toto in orbe magistros, Sancti Timothei Remenses; eius doctrina tot factos esse sapientes quot mens nescit Sancte Marie Spulingenses; et monachi  Sancti Nicolai Andegauensis eius doctrinam toto fulgere in orbe, unde eius sequaces esse optant canonici cathedralis ecclesie Sancte Crucis Aurelianensis. Nimius essem in ceteris elogiis eius recensendis. At omittere non licet canonicorum Andegauensis Ecclesie cathedralis sancti Mauricii testimonium, quo Brunonem asserunt magistrum fuisse non puerorum, aut minorum clericorum, sed uirorum grauium et iam doctorum, qui sub eo diuina, id est, theologiam addiscebant. Quod sane arguit eum iam tunc mature etatis fuisse cum Remis ante suum secessum doceret. En aliquot eorum uersus.

Eius et eximia celebratur ubique sophia,
 Plusquam Maronis laudatur lingua Brunonis,
Gloria Platonis uilescit laude Brunonis.
Hic precellebat doctoribus, hic faciebat
Summos doctores, non instituendo minores:
Doctor doctorum fuit hic, non clericulorum.
Nam nec honestas uerborum, nec grauitates
Sumpsit Brunonis nisi uir magne rationis.
Nuntiat egregiam diuina docendo sophiam.
Hinc in Chronico Malleacensi Bruno perfectus philosophus ab Adhemaro appellatur; quem inter alios non Berengarius, ut quidam male intelligunt, sed Fulbertus Carnotensis, anno 1028 defunctus, philosophie sue heredem reliquerat.

Iam uero quis dixerit tantum uirum, quem omnes ferme Galliarum, Anglie et Italie Ecclesie ueluti  celeberrimum scientiarum magistrum certatim commendarunt, has laudes annos uiginti aut paulo plus aut minus natum promeruisse? Quis inquam, sibi in animum induxerit Brunonem ea etate diu scholas adeo celebres cum tanta eruditionis et doctrine fama rexisse, ut post uiginti secessionis annos mors eius tanquam omnium doctorum magistri a plerisque orbis Christiani Ecclesiis celebrioribus deplorata fuerit. Denique, si uisiones in nostre cause subsidium adducere liceat, Bruno senex erat, proindeque quadraginta quinque aut etiam quinquaginta annis maior, cum in Calabria moraretur. Etenim Rogerius comes, ut ipse in uulgata ea de re charta narrat, cum Capuam obsideret a sene reuerendi uultus, qui ei uenerabilis Pater Bruno esse uidebatur, monitus  fuit ut ab insidiis Sergii cuiusdam proditoris caueret. Ex quibus omnibus facile colligitur nichil omnino impedire quominus admittatur Brunonem Urbani, cum in Remensi schola litteris uacaret, magistrum fuisse, idque anno seculi undecimi circiter sexagesimo. Unde rerum series sic ordinari potest: Geruasius anno 1055 thronum Remensem adeptus, paulo post Brunonem, iam antea, ut Manasses affirmauit in sua apologia, canonicus Coloniensis Ecclesie Sancti Chuniberti, Remos aduocauit, eique collata cancellarii, dignitate sue Ecclesie scholarum curare demandauit; enutriebatur tunc inter alios nobiles eius etatis clericos Odo noster, quem si anno 1060 octauum decimum circiter etatis sue annum attigisse admittamus, quod sane pene certum uidetur;  nichil omnino obstabit quominus eo tempore sub Brunonis disciplina enutritus, et postea uariis dignitatibus decursis, pontificatum Romanum adeptus fuerit anno 1088 etatis sue anno circiter 46 modica etate, et tandem anno 1099 decesserit, annum agens 57, adhuc florens et uegetus. Hec forte paulo fusius quam oportebat tractata sunt; sed id exegit Brunonis simul et Odonis seu Urbani causa, cum honorificum sit Brunoni tantum habuisse discipulum, et Odoni sub tam sancti uiri disciplina educatum fuisse. Quantum uero sub celebri illo magistro in litterarum studiis et exercitiis uirtutum profecerit Odo, pauca que ex eius scriptis supersunt, ac reliqua illius uite preclara gesta, que suis locis exponemus, satis abundeque testantur.



III. Urbanus an Remensis canonicus et archidiaconus. Eius amor in Ecclesiam Remensem.


Urbanum non solum in Remensis Ecclesie gremio enutritum fuisse, sed etiam in nobili eius Ecclesie canonicorum collegio locum obtinuisse uarii auctores passim tradunt. Cum uero illa Ecclesia ceteras non dignitate solum, sed etiam morum sanctitate et uite communis obseruatione tunc antecelleret, eius canonici dicti sunt a nonnullis regulares. Atque inde nata est posteriorum quorumdam auctorum opinio, qui Urbanum olim canonicum regularem fuisse scripserunt, et quidem Lateranensis congregationis, ut alii addidere; adeo procliuis est a preconceptis opinionibus ad errorem gradus. Sed his immorari non uacat.

 uero similius est, quod scripsit Albericus in Chronico, Urbanum Ecclesie Remensis archidiaconum fuisse. Is enim ipse est Odo, si non fallit catalogus archidiaconorum Remensium a Marloto tomo I Metropolis Remensis editus, qui anno 1070 hanc dignitatem obtinebat Caue tamen ne illum confundas cum alio eiusdem nominis archidiacono Remensi, qui uariis chartis sub Widone et Geruasio archipresulibus inter alios subscripsisse memoratur. Cum enim iste hanc dignitatem anno 1052 obtineret, ut patet ex Widonis archiepiscopi charta, quam Marlotus tomo II retulit, alius necessario dicendus est fuisse a nostro Odone, qui anno 1088 cum adhuc modice etatis esset, ut loquitur Ordericus uitalis, pontifex est renuntiatus. Certe Odonis nomen communius  tunc temporis erat, ut quis inficiari uelit, duos eius nominis archidiaconos eo seculo esse potuisse in Remensi Ecclesia. Si quis uero id perneget, proferemus in testimonium eiusdem Ecclesie Necrologium uetus, in quo die quinta Februarii memoratus obitus Odonis archidiaconi; diuersi procul dubio a nostro qui, mense Iulio desinente, pontifex Romanus e uita recessit.

Porro Remensem Ecclesiam semper coluit ac fouit Urbanus etiam post adeptum pontificatum, quod ex uariis eius epistolis, quas suo ordine proferemus, patebit. Eius quippe et illius archiepiscoporum prerogatiuas insigni diplomate asseruit; et altero confirmauit eiusdem Ecclesie canonicorum priuilegia, dum monachos Remigianos aduersus Ingelramnum  Lauduni episcopum tuitus est, ut nichil dicam de Basolianis monachis, quos ab aduocati secularis iugo liberauit. Mirum est autem quantum desudauerit pius pontifex in restituenda episcopali Atrebatum sede, que a trecentis ferme annis proprio episcopo caruerat, quod se ideo fecisse passim testatur, ut Remorum metropolim in antiquam suam dignitatem restitueret. Urbanus quippe, ut Hermannus habet in Historia restaurationis Sancti Martini Tornacensis, Spicilegii Acheriani tomo XII: quoniam in Ecclesia Remensi educatus fuerat, ualde eam super alias diligebat; et ut antiquam ei dignitatem duodecim episcoporum reddere posset, non parum laborabat. Etenim preter Atrebatensem, tentauerat etiam Tornacensem Ecclesiam a Nouiomensis  episcopi subiectione liberare. At quod ipse ob ingruentes difficultates efficere non potuit, ab Eugenio III post aliquot annos, agente sancto Bernardo, prestitum est. Erat autem antiqua Remensis prouincie in Galliis prerogatiua, ut duodecim episcopalibus sedibus gaudens, iudicia canonica in proprio sinu, absque alienarum prouinciarum ope absoluere posset. Ceterum cum periclitanti Ecclesie Remensi post Raynaldi archiepiscopi obitum subuenire uoluisset Iuo Carnotensium antistes, Urbani opem implorauit epistola 116, in qua ei hanc Ecclesiam non solum quod regni haberet diadema, et ceteris pene Ecclesiis Gallicanis exemplum  ruine uel resurrectionis existeret, commendauit; sed etiam quod illa aliquando eius mater fuisset. Remensem, inquit, metropolim, aliquando matrem uestram, etc., uestris consolationibus refoueri postulamus. Et quidem cassa non fuit Iuonis expostulatio, ut patet ex uariis litteris, quas pontifex ea occasione conscripsit, in quibus sincerum erga hanc Ecclesiam animi sui affectum uerbis tenerrimis explicat, et affectibus comprobauit. Insignis est pre ceteris ea de re locus in epistola ad clerum, ordinem, milites et plebem Remis existentes, ubi sic eos alloquitur: Affectionis nostre uiscera, filii in Christo karissimi, angustata sunt, quia uos pastoris sollicitudine . . . . . nouimus destitutos. Sed in tribulatione hac per omnipotentis Dei gratiam caritatis nostre precordia  dilatantur, quia uos, etc., ampliori deuotione congratulamur.



Iu, u. Urbanus cogitat de secessu e seculo. Fit monachus Cluniaci. Romam a Gregorio uII accersitur. Qua occasione.

Non itaque immerito applaudebat sibi de tanto alumno Remensis Ecclesia; sed ille maiora carismata emulatus ad uitam perfectiorem anhelabat; nec dubium quin ea in re Brunonis consiliis et adhortationibus plurimum adiutus et confirmatus fuerit. Nam Bruno, ut ex eius epistola, quam multo postea in Calabria positus ad Radulphum prepositum scripsit, patet, sepius cum aliis Remensis Ecclesie primoribus, e quorum numero sane Odo utpote archidiaconus erat, de contemptu mundi, et de  alterius uite gaudiis colloquia miscere solebat, quibus inuicem ad seculi fugam animabantur. Ceteros autem precessisse uidetur Odo. Nam aliquot annis, antequam Bruno Carthusiensis ordinis fundamenta poneret, ipse, abiectis secularibus pompis et curis, in cenobium Cluniacense secessit. Ibi ab Hugone abbate sanctissimo ueste monastica donatus est, cuius ideo se filium et alumnum appellat in epistola quam ad eum paulo post suam ad pontificatum assumptionem scripsit. Quo uero id anno contigerit incertum est. At, si Odo fuerit Remensis ille archidiaconus, ut uerisimile est, quem ex catalogo Marloti supra laudauimus, Remis adhuc uersabatur anno 1070; quippe qui hoc anno subscripserit  donationi facte Ecclesie Ruminiacensi, uti uidere est apud eumdem Marlotum. Haud tamen diu postea differri potest eius conuersio, si uerum sit quod ex Cluniacensi Chartario colligi posse uidetur, eum anno circiter 1076, iam priorem Cluniaci exstitisse. Et quidem hoc ipso anno duo alii archidiaconi, nunquam autem plures in Ecclesia Remensi fuerunt, Guido uidelicet et Garinus, donationi Manassis archiepiscopi facte sancti Basoli monasterio subscripsisse cum Brunone cancellario, memorantur.

Odo Cluniaci constitutus institutorem in uita monastica habuit Petrum, qui postmodum Cauensis in Italia abbas et Policastri episcopus fuit, si credamus uetusto auctori qui dedicationis ecclesie Cauensis historiam conscripsit. Is enim Urbanum  eiusdem Petri discipulum passim appellat, eumque ob id potissimum laudat, quod etiam pontifex factus hunc ipsum Petrum ueluti magistrum suum semper reueritus fuerit. Consentiunt uetera alia, maxime domestica, monumenta Cauensis monasterii apud Ughellum. At nichil ea de re habet uenusinus abbas anonymus, qui Petri et aliorum primorum eiusdem loci abbatum uitas paulo post illud tempus conscripsit. Exstat tamen eiusdem Petri alia uita, quam ex eodem ms. Romano penes nos habemus, in qua Urbanus Petri condiscipulus olim fuisse dicitur, atque itineris eius cum e Gallia Cauam rediit comes. Certe utrumque simul apud Cluniacum uixisse uix quisquam inficiari potest, et ipse abbas uenusinus testatur Petrum, cum moraretur Cluniaci,  uaria simul ibi officia exercuisse. Ut ut sit, ipse Urbanus non modo se filium et alumnum beati Hugonis appellauit, uti iam ex eius epistola obseruauimus, uerum etiam disertis uerbis profitetur se ab eo ipso in monastica disciplina institutum fuisse. En eius uerba ex priuilegio quod eidem Hugoni et monasterio Cluniacensi primo pontificatus sui anno concessit. Est, inquit, preterea quod nos tibi non minus, tuoque monasterio faciat debitores, quoniam per te monastice religionis rudimenta suscepi, in tuo cenobio per secundam S. Spiritus gratiam sum renatus.

uerum oculatior erat S. Hugo quam ut tantam lucernam sub modio delitescere diu sineret. Quare illum Cluniaci priorem instituit . Ea  dignitate se aliquando potitum fuisse ipse Urbanus palam professus est in sermone quem habuit in dedicatione maioris altaris eiusdem loci, uti infra uidebimus. Id uero non multum post eius conuersionem factum fuisse testatur Guibertus libro II Historie Ierosolymitane, his uerbis: Is Cluniacus factus ex clerico monachus . . . . non multo post rexit officium prioratus, ut scilicet abbati suo Hugoni, uariis negotiis occupato, adiumento esset. Quid autem hac in dignitate constitutus prestiterit, ignotum nobis est, nisi quod nonnullis chartis subscripsisse inueniatur. Presens erat apud Aualonem, quando Hugo Burgundionum dux ecclesiam Sancte Marie illius castri Cluniaco subiecit. Ibi enim ipse Odo prior  Cluniaci eumdem Hugonem cum fratribus eius, Odone, et Roberto tunc clerico, atque Widone comite Matisconensi, aliisque Burgundie proceribus, qui huc conuenerant, in fratrum Cluniacensium societatem admisit, ut scilicet in orationibus et eleemosynis, uel etiam ceteris iam dicti loci benefactis a modo participes existerent. Habitus est hic conuentus XI Kalendas Martii anno 1078; quod probat preter nostrum exemplar indictio I ibi apposita, quamuis ad annum precedentem in Spicilegii Acheriani tomo uI, eadem donatio referatur. Coram eodem Odone priore Bernardus quidam in capitulo dimisit ea que Cluniacensi monasterio rapuerat e bonis que frater eius Tosceranus ad conuersionem ueniens contulerat, ut narratur in chartis 146 et 605  earum que sub sancto Hugone facte sunt; idem Odo prior memoratur in charta 321.

Quanti autem meriti fuerit, inde colligere possumus quod, cum Gregorius uII, qui tunc Romane Ecclesie, difficillimis temporibus, preerat, ab Hugone abbate aliquot e suis monachis uiros scientia et uirtute prestantes petiisset, quos in maximis, que tunc urgebant, Ecclesie negotiis adiutores posset adhibere, inter alios primus, Hermanno teste, electus fuerit Odo, qui his in angustiis pontifici presto esset . Sic enim ille in Historia restaurationis Sancti Martini Tornacensis iam laudata: Tempore domni Hugonis Cluniacensis abbatis, contigit ut quidam Remensis Ecclesie canonicus, magne probitatis uir, nomine Odo, uitam secularem relinqueret,  et in eadem Cluniacensi Ecclesia monachus fieret. Cumque ibi per aliquot annos religiosissime uixisset, et domnus papa Gregorius uII eidem domno Hugoni abbati mandasset ut sibi aliquos de monachis suis uiros sapientes transmitteret, quos competenter episcopos ordinare posset, domnus Hugo ei inter ceteros prefatum Odonem transmisit, quem papa urbi Ostiensi episcopum consecrauit. Guibertus etiam proficiente merito, Odonem ciuitati Ostie Gregorii uII pape iussu destinatum fuisse tradit. Quibus auctoribus consentiens Ordericus uitalis libro Iu Historie ecclesiastice, addit alios quoque Cluniacenses monachos Odoni socios datos fuisse, a pontifice animo gratanti susceptos, Odonemque pre ceteris in consiliarium electum fuisse: Poscenti, inquit, pape Hugo  Cluniacensis abbas Odonem prefati, Cluniacensis, monasterii priorem, qui Remensis Ecclesie monachus fuerat, cum aliis idoneis cenobitis Romam transmisit. Quos papa uelut a Deo sibi missos adiutores ouanter suscepit. Odonem nempe precipuum sibi consiliarium elegit, et Ostiensi Ecclesie pontificem constituit. Hec Ordericus ad annum 1078, ubi occasione electionis Gregorii uII ad pontificatum, multa in unum congessit, que, illo sedente, uariis temporibus contigerunt. Odonem uero ante annum 1078 Romam non adiisse plusquam probabile est ex donatione Hugonis Burgundie ducis superius laudata, quam hoc ipso anno factam fuisse diximus, cum adhuc Odo prior esset monasterii Cluniacensis: nisi forte dicatur Odonem primo ante illud tempus a Gregorio  Romam accersitum, deinde in Gallias rediisse, unde postea anno 1078 iterum in Italiam profectus fuerit, Ostiensem episcopatum accepturus. Certe Petrus Cauensis quicum Odo in Italiam accessisse dicitur, si alteri eius uite scriptori credamus, ab Hildebrando nondum pontifice reuocatus fuerat. At nulla uidetur esse huius duplicis itineris admittendi necessitas; Odonis uero cum eius sociis in Italiam accersendi occasio hec uidetur fuisse, mors scilicet Geraldi Ostiensis episcopi, cui anno, ut scribit Bertoldus, 1077 defuncto, Henricus Augustus factiosum quemdam hominem Ioannem nomine substituerat. uerebatur enim Gregorius, ne, si schismatici eo modo inuaderent plures Ecclesias, res Catholicorum in  peius abirent. Quare opere pretium esse censuit uigilantissimus pontifex ut aliquos secum presto haberet uiros morum sanctitate ac sapientie fama illustres, quos pro opportunitate, ut habet Hermannus, preficeret Ecclesiis uiduatis. Electi ad hoc sunt inter alios Odo noster, et Petrus qui ante aliquot annos e Cauensi prope Saluinum monasterio Cluniacum transmigrauerat: uir adeo industrius, ut ibi septem, et, ut alii dicunt, etiam plura officia simul Cluniaci exercuerit.



uI. An Caue moratus sit Urbanus.

Hos in Italiam appulsos, post salutatum pontificem, Cauam diuertisse uix dubitari potest, cum eos ibi aliquandiu simul uixisse disertis uerbis affirmet uetus auctor Historie dedicationis eiusdem loci:  nec sane alio titulo potuerit Urbanus, ut mihi uidetur, inter uiros illustres istius monasterii, ut passim fit, recenseri. Fateor equidem abbatem uenusinum, qui in uita sancti Petri eumdem Petrum e Gallia, permittente Hugone, Cauam reuersum fuisse scribit, nichil prorsus habere de Odone, aut eius sociis a Gregorio expetitis: at illius silentio preponderant auctor laudatus Historie dedicationis Cauensis, alter uite sancti Petri scriptor, et alia monumenta Cauensia. Deinde cum certum sit utrumque, siue simul, siue seorsim, his temporibus e Galliis in Italiam transmigrasse, uerisimile est eosdem, si quidem uterque non statim atque huc aduenerunt, ad infulas pontificales sunt assumpti, aliquod temporis interuallum in aliquo monasterio  exegisse; et quidem potius in Cauensi, quam in alio quocunque, quod illud Cluniacensi ordini addictum esset; quodque ibi Petrus, cuius Odo saltem amicus erat, et apud Cluniacum uite monastice socius uitam monasticam professus fuisset. Fabulantur nonnulli, iique nescio quibus decepti scriptoribus, Urbanum Rome primum in Lateranensi monasterio canonicam uitam amplexum, arctioris deinde uite studio in Cauense secessisse; hinc transmigrasse Cluniacum, ibique sub Odilone aut Hugone uixisse cum Hildebrando, qui tum et ipse Cluniaci monachus erat; ab eodem postea, simul atque is Romanus pontifex creatus est, Romam accersitum cardinalisque dignitate atque Ostiensis episcopatu  ornatum fuisse. Sed hec omnia mere nuge sunt, quibus refellendis immorari piget.



uII. Urbanus fit episcopus Ostiensis.

Non diu licuit Odoni aut Petro in Cauensi solitudine commorari. Nam Gregorius hoc ipso, quo in Italiam aduenerant, anno 1078, post exturbatum, ut testatur Ughellus in Italia sacra, Ioannem schismaticum, Odonem episcopum Ostiensem creauit; Petrus uero non multo post suum, ut narrat secundus eius uite auctor, e Cluniaco reditum, Policastrensis episcopus ordinatus est. Neque nos mouere debet utriusque uite S. Petri auctoritas, ubi Petrus non solum a clero et populo, sed etiam a Gisulfo Salernitano principe Policastrensis urbis episcopus postulatus esse dicitur. Nam Gisulfus iam ab anno  1075 Salernitano principatu spoliatus a Roberto Guiscardo fuerat, ut scribit anonymus Casinensis in Chronico, atque hoc ipso anno Romam ad Gregorium confugerat. Quid ergo ad electionem Petri, si facta fuisset anno 1078, princeps ille exutus conducere potuit? Nisi forte apud Gregorium intercesserit, ut Petrus, quem uirum bonum et sanctum probe nouerat, in Policastrensi solio collocaretur. Atque hoc modo facile conciliatur uterque uite Petri scriptor cum aliis historicis. Nam Gisulfi etiam e patria pulsi multum intererat ut aliquis sibi notus hanc dignitatem obtineret. Certe Petrus non multo post suum e Cluniaco reditum, ut habet secunde uite auctor, Policastrensis episcopus factus est. Qua in dignitate cum parum temporis expendisset,  in monasterium Cauense reuersus, statim Leoni abbati paulo ante eius mortem, ut ex utroque uite auctore constat, substitutus est. Leo autem, uti ex Kalendario Cauensi et Chronico breui ad cyclos paschales certum uidetur, obiit mense Iulio anni 1079: que omnia cum intra unius anni et aliquot mensium spatium facile contingere potuerint, nostro calculo optime concordant. His non admodum consentit bulla quam Urbanus in Cauensium fauorem dedit. uerum in hac bulla complura, que uariis temporibus euenerunt, simul in unum congesta sunt. Deinde multis interpolationibus, ut legenti patet, deformata est; neque etiam in uariis exemplaribus sibi constat, ita ut multa in uno occurrant que in altero exemplo desiderantur.

 Si tamen certum cuipiam uideatur Petrum ante Gisulfi fugam creatum episcopum fuisse, ut certe innuit uterque uite auctor, dicendum erit Petrum multo ante Odonem in Italiam fuisse reuersum, quem nonnisi post aliquot annos Odo subsecutus Cauam conuenerit; errasseque secundum uite auctorem qui illud iter quod hi uiri sancti seorsim confecerant, simul ab iis susceptum fuisse crediderit.



uIII. Fit pape consiliarius.

Quid uero Odo factus Ostiensis episcopus primis episcopatus sui annis fecerit, nusquam legitur apud auctores antiquos; at eum tunc Gregorio magnis negotiis pene obruto semper presto fuisse haud dubium  est. Certe huc reuocari potest Orderici locus, iam a nobis supra laudatus, in quo Gregorius dicitur sibi Odonem precipuum consiliarium elegisse. Qui reipsa toto sui episcopatus primo quadriennio semper pontificis lateri adhesit, ut eum suis consiliis, suaque opera adiuuaret. Id innuit Benno pseudocardinalis et Gregorii atque Romane Ecclesie hostis infensissimus, qui Odonem Gregorii pedisequum appellare solet. Idem ipse auctor narrat in uita Gregorii uII Odonem nostrum et Cunonem, feruente questione de eucaristia contra Berengarium in concilio Romano anni 1079, missos a Gregorio fuisse ad Sanctam Anastasiam, ut ibi cum Suppone eiusdem Ecclesie archipresbytero, ieiunio et orationibus operam dantes tribus diebus, recitatis totidem  psalteriis, ac missis celebratis, a Deo audire mererentur, ut olim sancto Gregorio simili occasione contigerat, quid de eucaristie fide sentiendum esset.



IX. De Wiberto antipapa.

Certe difficillima erant tunc tempora ob graues discordias que inter sacerdotium et imperium tum maxime uigebant , quasque ferme insanabiles reddiderat Henricus Germanie rex electione Guiberti hominis facinorosi, quem iam a triennio sede Rauennensi extrusum, hoc anno in pseudopontificem renuntiari curauit, ut hanc laruam Gregorio legitimo pontifici opponeret. Id factum est apud Brixinam Norici urbem in conciliabulo triginta episcoporum schismaticorum anno 1080,  septimo Kalend s Iulii, ut uidere est apud auctores passim uulgatos.



X. Urbanus scribit Simonis epitaphium

Anno 1082 Rome adhuc morabatur Odo, si uerum sit eum Simonis e Crispeiensi comite tunc Iurensis monachi, eo anno, ut notat Albericus, defuncti, epitaphium scripsisse; nec mirum est hunc honorem Simoni fuisse delatum, cui locus inter apostolicos tumulos in uaticana basilica concessus fuit, non solum ob eximiam eius generis nobilitatem, sed, et id maxime, ob ingentia merita in Ecclesiam Romanam, cui tuende a Gregorio in Italiam accersitus fuerat, uti narratur in eius uita, Seculo u, parte II Act. SS. ordinis Benedictini.



XI. Wiberto in uaticana basilica intronizato, concilium indicitur. Odo ab Henrico capitur.


Ecclesie calamitates nouo facinore auxit Henricus Augustus, anno 1083, cum post tentatam frustra superioribus annis urbem Romam, una eius parte hoc anno potitus, captaque Leonina urbe, Guibertum suum in sancti Petri basilica sub falso Clementis III nomine pontificem proclamari curauit; quem non Ostiensis et Albanensis seu Portuensis antistites, ad quos id muneris iuxta priuilegium eorum sedibus a SS. Patribus concessum, ut ait Bertoldus, pertinebat, sed Mutinensis et Ariminensis episcopi iam multis annis depositi et anathematizati inthronizauerunt, quod alii ab aliis episcopis  factum scribunt. Preferenda esset Bertoldi auctoritas, utpote qui tunc uiuebat, et res singulas per singulos annos accurate digessit, si sibi constaret. At ipsemet anno 1084 loco Ariminensis Aretinum nominat; quod alii quoque auctores habent. Et quidem episcopos Mutinensem et Aretinum non benedictionem, sed damnationem quam habebant, imposuisse Wiberto, scribit Gebehardus Salisburgensis archiepiscopus in epist. ad Hermannum Metensem. Haud dubium quin et Ariminensis et Aretinus episcopi huic ceremonie adfuerint: nam Bertoldus obseruat, ad annum 1084, preter eos quos nominat, ceteros quoque episcopos excommunicatos Wiberti ordinationi interfuisse, quam anno subsequenti Albertus Stadensis et alii auctores consignant.

 In tanta rerum perturbatione uisum est Ecclesie proceribus opere pretium esse congregare synodum, cuius statuta, inquit Bertoldus, de causa regni, nec Henrico, nec Romanis, imo nulli penitus liceret preuaricari. Eam Gregorius mense Nouembri habendam indixit, litteris ea de re ad omnes episcopos et abbates datis. Henricus uero in Langobardiam reuersus, adhibito iureiurando, pollicitus est omnem securitatem uniuersis qui aut ad synodum ituri essent, aut, ea finita, ad propria reuerterentur; at promissorum suorum immemor, paulo post, fracta fide, plerosque eorum qui ad concilium properabant, ac inter alios ipsum Odonem Ostiensem episcopum, quem ad eum Gregorius legatum miserat, in itinere apprehendi iussit, atque in captiuitate  detentos multis tormentis immaniter cruciari. Audiendus ea de re Bertoldus, qui rem his uerbis exponit: Legati Theutonicorum principum ad concilium ire debuerant, sed ab Henrico in uia apud Forum-Cassii capti et fedati sunt circa festum sancti Martini, licet omnibus illam synodum petentibus securitatem iuramento promiserit. . . . Erant autem religiosissimi monachi et clerici, quos in captiuitate fecit cruciari, cum quibus et Ottonem uenerandum Ostiensem episcopum captiuatum, uidelicet ad ipsum ab apostolica sede transmissum. Hec ille: uerum nec illa, nec etiam uis acerbior Odonem a Gregorii legitimi pontificis obedientia unquam dimouere potuerunt. Is econtrario cum suis collegis, Albanensi et Portuensi episcopis, libentius, uti ad annum sequentem  habet Bertoldus, extrema queque sustinere preoptasset, quam tam sacrilege, Guiberti ordinationi tanquam superbissime presumptioni immisceri. Bonam uoluntatem effectu comprobarunt, si quidem domino apostolico Gregorio coniuncti eamdem ordinationem synodali iudicio canonice condemnarunt.



XII. De pace agitur; Odo liberatur.

 Tantas uero tamque graues Ecclesie calamitates egre patiebantur uiri passim religiosi, e quibus nonnulli, qui neutri parti suspecti erant, ad pacem inter pontificem et regem conciliandam operam contulerunt. Hec ex Pandulfo discimus in Gestis pontificum, ubi inter alios signanter exprimit Hugonem Cluniaci abbatem, qui cum aliis uiris probis Henricum monuit ne anathemata a tot pontificibus  illata paruipenderet. Paruit ille, aut certe, ut innuit ille auctor, parere simulauit; atque Odone, ceterisque captiuis libertate redeundi ad propria donatis, cum Gregorio se pacem initurum spopondit, si ille sibi uellet imperiale diadema imponere. Sed cum Gregorius id se facturum negaret nisi sub certis conditionibus, quas Henricus recusabat, res infecta remansit; et ille, in schismate obfirmatus, coronam a suo Guiberto solemniter recepit; quo facto fas deinceps non fuit atrox illud scandalum ab Ecclesia remouere. Libet Pandulfi locum integrum proferre; In tertio, inquit, quoque anno rex ad obsidendam Romam reuersus est; sed quia se ipsum excommunicatum a Cluniacensi abbate, atque aliis religiosis  Deum timentibus pro certo haberi cognouit, ut eorum simplicitatem melius circumuenire posset, ad callida se argumenta conuertit. Post captionem itaque Ostiensis episcopi et aliorum multorum, quos recepit, absolutos dimisit; uniuersis Romam uisitare uolentibus firmam securitatem dedit, quam iuramento publice confirmauit. Et ut fauorem popularem omnino prosequeretur et gratiam, in publico dixit, quod a domino Gregorio papa imperialis corone dignitatem uellet accipere . . . . At Gregorius respondit: »Ego uersutias et calliditates regis frequenter expertus sum. Si autem uult in iis in quibus manifeste peccauit Deo et Ecclesie satisfacere, libenter absoluam, et imperialem sibi coronam cum benedictione imponam« . . . quod uerbum cum rex, remordente conscientia, penitus denegaret facere . . . . Pontifex  diffidens sese in Crescentii castrum recepit, etc.



XIII. Henricus a Guiberto coronatur; excommunicatur.

Henricus uero qui Lateranensem basilicam inuaserat, ipsa Dominice resurrectionis die, coronam in Ecclesia, non glorie, ut ait Bertoldus, sed confusionis, a suo Guiberto suscepit, Gregoriumque legitimum pontificem in altera urbis parte obsedit. Inutiles tamen fuere eius conatus: nam pontifex, Roberti Guiscardi Northmannorum in Italia principis opera paulo post liberatus, synodum in ipsa Urbe celebrauit, in qua schismatici rursus excommunicati fuerunt. De hac synodo Bertoldus ad hunc annum: Dominus autem papa, inquit, collecta synodo, iterum sententiam anathematis in Guibertum heresiarcham,  Henricum et omnes eorum fautores promulgauit, quod et in festo sancti Ioannis Baptiste preterito iamdudum Rome fecit, cum Henricus adhuc ibi moraretur. Tum addit hanc sententiam a legatis apostolicis, Petro uidelicet Albanensi episcopo in Francia, et Ottone Ostiensi episcopo in terra Theutonicorum ubique fuisse diuulgatam. Atque hec prima est legationis apostolice mentio, qua Odo noster in Germania functus est.



XIu. Odo legatus in Germania. Gebehardum episcopum Constantiensem ordinat.

Una autem e precipuis eius curis in ea legatione fuit, ut antistites ecclesiis orbatis prouideret, animi uigore et probitate morum prestantes, quales sane  exigebat iniquorum illorum temporum necessitas. Ex his fuit Henricus comes de Aslo, quem Hermanni regis et cleri ac populi Paderbornensis consensu ac Odonis legati apostolici auctoritate Paderborne episcopum institutum fuisse memorat Schatenus in eiusdem Ecclesie Annalibus. Huc etiam reuocari debet Reinwardi in Mindensem episcopum electio, si uerum sit, ut idem auctor habet, cum acclamante clero et populo ab Ottone Ostiensi episcopo, legato apostolico Gregorii pontificis per Saxoniam in Egilberti demortui locum subrogatum fuisse. Sed nemo ex his celebrior fuit Gebehardo filio Bartoldi ducis, quem legatus morum sanctitate et natalium splendore illustrem, ex monacho Hirsaugiensi episcopum Constantiensem creauit; postea futurum sedis apostolice  legatum, et strenuissimum in Germania Ecclesie catholice defensorem. Hunc inuitum, imo multum reclamantem ac eiulantem, clericis et laicis petentibus et laudantibus, ab Odone hoc anno XI Kalendas Ianuarii consecratum fuisse obseruat Bertoldus. Cum pridie, id est, festo sancti Thome presbyter, cum ipsomet Bertholdo Chronici scriptore et aliis clericis, fuisset ordinatus. Gebehardum a nostro Ottone fuisse consecratum testatur etiam Paulus Bernrediensis in uita Gregorii uII; nec audiendus contra tantos testes Bruschius recens auctor, qui id a Petro Albanensi factum fuisse scribit. Et quidem anonymus apologie Henrici Iu auctor Ottoni  uitio uertit hanc ordinationem,  quasi hoc facto canones uiolasset, qui id, etsi non esset prouincie metropolitanus, absque Moguntini archiepiscopi facultate facere ausus fuisset. Erat uero, uti omnes consentiunt, Gebehardus uir sanctus, et episcopali dignitate haud indignus, qui, ut refert Trithemius in Chronico Hirsaugiensi, regularis uite feruorem quem in monasterio innocenter uiuens seruare consueuerat, episcopus factus minime intermisit. Ceterun Odonem Constantie aliquandiu commoratum fuisse, multaque ibi ad Ecclesie bonum ordinasse ex canonibus concilii Quindeliburgensis anno proximo habiti colligitur.



Xu. Odo colloquio in Saxonia interest.

Initio anni sequentis , Odo Hermannum, quem Saxones aduersus Henricum loco Rudolfi in  regem elegerant, conuenit; et colloquio quod inter ipsos Saxones et Henricianos habitum est die 15 post festum Epiphanie interfuit. Sed nichil ibi decretum est, propterea quod utraque pars, post multas concertationes, sibi quasi de uictoria applaudens a colloquio discesserit. Non conuenit inter auctores quo in loco habitus fuerit ille conuentus, quem abbas Urspergensis et Trithemius in Chronico Hirsaugiensi apud Berbares oppidum Thuringie, alii Gestrunge aut Goslarie in eadem prouincia celebratum fuisse uolunt. Ibi Gebehardus Salisburgensis archiepiscopus catholicorum partes prolixa oratione tuitus est; cui cum Werilo archiepiscopus Moguntinus in Henrici fauorem respondisset, res eo deuenit ut non  modo uerbis, sed etiam armis acriter fuerit pugnatum. Eodem tempore Odo apostolicus legatus Udonem Hildesheimensem episcopum, qui relictis Saxonibus ad schismaticorum partes transierat, sacris interdixit. Nihil uero adeo catholicorum animos permouit ac noua Wicelonis archiepiscopi assertio, qui in pleno conuentu ueritus non est affirmare quemcunque hominem tandiu diuinis legibus subiacere non posse, quandiu ille fuerit rebus suis spoliatus. Quam quidem sententiam heresim, ipsumque adeo Wicelonem heresiarcham deinceps Catholici appellare non dubitarunt.



XuI. Conuocat concilium Quindeliburgense.

Turbata his rixis Germania, ii qui Gregorio adherebant, ut se suosque contra aduersariorum conatus  tuerentur, synodum indicendam statuerunt, que in ipsa Paschatis hebdomada apud Quindeliburgum, seu, ut illorum temporum auctores Germani scribunt, Quintilineburgum Saxonie superioris urbem celebrata est, cum ibidem Odo legatus, Hermannus rex et alii proceres peregissent festa paschalia. Huc conuenere cum legato duo archiepiscopi, Gebehardus Salisburgensis et Hartwigus Magdeburgensis, aliique complures episcopi, qui multa et quidem preclara, in hac synodo statuerunt, que a Bertoldo ad hunc annum referuntur.

In eadem synodo condemnata est Weziliana, uti eam uocabant, heresis, de qua superius diximus; et synodali iudicio, ut habet Bertoldus, laudata atque confirmata fuit ordinatio domni Gebehardi Constantiensis  episcopi, quam Odo anno precedenti celebrarat; imo, uti ille auctor prosequitur, hic confirmata fuere ea omnia que prefatus sedis apostolice legatus, cum esset Constantie, ordinauerat. Tum anathema dictum est in episcopos schismaticos, eorumque caput Wibertum sedis apostolice inuasorem, eiusque pseudocardinales, Hugonem Album, Ioannem Portuensem, Petrum cancellarium, etc.; quam sententiam, ne aliqua solemnitas deesset, Patres omnes accensas candelas manibus gestantes publice promulgarunt. Mirum est in huius concilii subscriptionibus, que referuntur in Appendice ad tomum X conciliorum Labbei, Odonem sub solo monachi Cluniacensis et legati Gregorii pape titulo recenseri, nulla pontificalis eius dignitatis facta  mentione; licet certum sic eum tunc episcopum Ostiensem fuisse. Episcopi uero sanctionis Henriciane, qui tertia hebdomada post finitam hanc synodum Moguntiam conuenerant, pariter excommunicarunt Gregorii defensorem, atque episcopos catholicos ex sue potestatis ciuitatibus expulerunt, sublectis in eorum locum aliis, qui ipsis adhererent. Huius conciliabuli episcoporum nomina pretereo, que uidesis in eadem conciliorum Labbei Appendice: at Catholici quatuordecim concilii Quindeliburgensis, quos illi excommunicarunt, ii erant: Gebehardus Salisburgensis, Hardwicus Magdenburgensis, seu Magdeburgi, Adalbero Wirtzburgensis, Altmannus Bathauensis, seu Patauii, Bernardus, an Wernharius, seu  Guernerius, Mersburgensis, Guntherus Citicensis, Benno Mesianus, seu potius Misnensis, Albertus uangionus, id est Wormatie, Burkardus Halberstatensis, Hermannus Mediomatricus, Reginardus Mindensis, Wigoldus Augustanus, Gebehardus Constantiensis, et Henricus Bambergensis.



XuII. Gregorius uII moritur.

Interea Gregorius, qui, relicta Urbe, primum in monasterium Casinense secesserat, Salerni moritur die uIII Kalendas Iunii , ubi in ecclesia Sancti Matthei ab eo consecrata honorifice sepultus est. Cum uero proximus esset morti, interrogatus quid sentiret de futuro sibi successore, nonnullos ad id munus aptos designasse fertur, Hugonem scilicet Lugduni archiepiscopum, Anselmum Lucensem,  Odonem Ostiensem, aut certe Desiderium abbatem Montis Casini: sic plerique antiqui auctores. At Petrus Casinensis ait Gregorium hortatum fuisse episcopos et cardinales ut Desiderium eligerent, aut, si id fieri non posset, unum aliquem ex tribus aliis memoratis. Anselmum omittit Paulus Bernradiensis in uita Gregorii, sed, recensitis tribus aliis quos pontifex indicauerit, subiungit: uerum quia Otto nondum a Germanie et Gallie partibus redierat, ubi apostolica legatione functus . . . et alia nonnulla ad stabilimentum Ecclesie prudenter ordinauerat: Hugo quoque sua lustrans gubernacula procul aberat, interim suasit eligi uicinum Desiderium licet breuissime uicturum, etc. At uix unquam adduci potuit Desiderius ut pontificatum quem statim post Gregorii  obitum ei omnes detulerunt, assumeret, resque in longum protracta est.



XuIII. Odo Cluniaco transit. Nantue corpus S. Maximi eleuat.---S. Hugonis miraculum.

Odo autem ex Germanica legatione in Italiam hoc anno reuersus Cluniacense suos in transitu inuisit, ibique infirmorum ecclesiam consecrauit, uti discimus ex historia translationis sancti Maximi. Que translatio solemni ritu hoc anno in monasterio Nantuacensi a nostro Odone facta est. Hanc historiam ab auctore anonymo sed equali descriptam, ex codice ms. eiusdem loci, in huius uoluminis Appendice integram referemus; sed interim pauca ex ea delibanda sunt. Nantuacum, seu, ut uulgo hodie dicitur, Nantua, celebre est monasterium diecesis Lugdunensis  apud Sebusianos, olim abbatie titulo donatum, quod postmodum Cluniacensi monasterio subiectum fuit. Ibi seruabantur sancti Maximi, uti putabant, Regiensis episcopi, reliquie, sed absque ullo cultu, eo quod hactenus retecte terra publice fidelium uenerationi nondum exhibite fuissent. Ex aduentu Odonis, Hugo Cluniaci abbas Nantuacique monasterii tum prior, censuit opportunam sibi sacras illas e terra leuandi reliquias oblatam esse occasionem, quare consilio cum eo ceterisque, qui ibi forte aderant, inito, premissisque ieiuniis et orationibus, die uI Kalendarum Septembrium, sancti Antistitis ossa e uetusto tumulo in capsam paratam translata publice populorum uenerationi exhibuerunt, quod hoc  anno contigisse colligimus ex ipsis historie laudate uerbis, ubi Hugo dicitur, die Dominica, IX Kalendas Septembris, capitulum conuocasse. Quippe ab anno 1078, quo Odo factus fuit episcopus Ostiensis, ad annum 1088, quo conscendit thronum apostolicum, dies Dominica semel tantummodo in diem 24 Augusti incidit, idque anno 1085: cui proinde consignanda est hec corporis sancti Maximi eleuationis solemnitas. Et quidem certum est hoc ipso anno Odonem e Germania in Italiam rediisse, quo in itinere Cluniacum et Nantuam inuisere facile poterat. In ueteri Nantuacensi Kalendario memoria habetur translationis sancti Maximi, etc.; sed die uIII Kalendas Septembris, quod uidetur esse nostri exempli mendum: nam in historia dicitur statutum  fuisse, ut in posterum eius festiuitas die uII Kalendas eiusdem mensis celebraretur.

Huc reuocari debet res mira, quam sancto Hugoni apud Nantuacum, dum hic Odo noster morabatur, contigisse memorant. Cum enim ei relatum fuisset Willencum, qui tum erat prior Charitatis, ex hac uita migrasse, statim uir sanctus ad altare pro defuncto hostiam uiuam Deo Patri oblaturus accessit. At non passus est tantum uirum falli ueritatis auctor, reuelatumque ei est, non Willencum, sed Orium fato functum esse. Quod sanctus abbas completo sacrificio astantibus palam declarauit. Erat ibi, inquit Hugo monachus uite sancti Hugonis auctor equalis, Odo, qui prior fuit Cluniacensis, post episcopus Ostiensis, deinde apostolice sedis pontifex  summus Urbanus secundus: qui, legatione transmissa, inuenit, iuxta uiri Dei uerbum, non Willencum obiisse, sed Orium. Odo post hec in Italiam rediit, ubi nichil omisit cum ceteris Romane Ecclesie fidelibus. ut dignus Gregorio successor daretur.



XIX. Desiderius pontificatum recusat. Odo nominatur, sed absque effectu.

 Effluxerat iam pene annus integer a morte Gregorii sine pontifice, quod nullo pacto Desiderius Casinensis abbas adduci posset ad Ecclesie regimen suscipiendum. Has moras etiam in schimaticos reiecit Bertholdus, qui cum Guiberto suis factionibus Catholicos perturbabant. Sed tandem, ut narrat Petrus Diaconus in continuatione Leonis Ostiensis, libro III Chronici Casinensis, capite  66, quotquot erant Rome Ecclesie et beato Petro uiri fideles, siue ex clero, siue ex nobilibus aut populo, in diaconiam Sancte Lucie conuenerunt; ibique, quod iam semel et iterum atque iterum palam et priuatim fecerant, Desiderium multis precibus et lacrymis ceperunt urgere, ut ne diutius Ecclesiam Romanam, que eum ad pontificatum elegerat, in tanto rerum discrimine orbatam pastore remanere permitteret; sed frustra. Quare illi rogant ut saltem eum qui ad tantum onus suscipiendum illi aptus uideretur iudicaret. Accepit ultro Desiderius conditionem, habitoque consilio cum Cencio consule Romanorum, statim Odonem Ostiensem episcopum in pontificem nominauit. Ibant omnium suffragia in  Odonem, cum ecce, inquit ille auctor, repente quidam de cardinalibus, cuius nomen non retulit, contra canones hanc esse electionem affirmans, nequaquam se consensurum clamauit, ceteris contra nitentibus, et pro tempore, pro necessitate hoc ferre oportere astruentibus. Sed frustra; nam ceteri hunc nequaquam ad suam sententiam flectere ualuerunt. Quid uero in hac Odonis electione contrarium sacris canonibus inuentum fuerit, non exprimit Petrus; at, si bene iudico, nichil aliud obtendere poterat cardinalis ille anonymus, nisi quod cum Odo iam esset Ostiensis episcopus, ad Romane Ecclesie regimen transferri non posset absque aliqua canonum infractione, qui passim prohibebant episcoporum ex una ad aliam ecclesiam translationes. uerum quod uetat  Ecclesia ad reprimendam ambitiosorum aut auarorum episcoporum immoderatam cupiditatem, seu nimiam dominandi in clero libidinem, illud ipsum quandoque permittit, imo et nonnunquam exigit, cum aliqua urget necessitas: qualis sane tunc maxime instabat in tanta rerum perturbatione. uicit tamen unici illius obfirmata in suo sensu peruicacia; ceterique omnes ei cedere coacti, iterum unanimi sententia in Desiderii electionem concurrunt; ac statim, uelit, nolit, eum cappa rubea indutum ipso die Pentecostes anni 1086 pontificem sub uictoris III nomine proclamant: uerum cum ille necdum plane electioni sue consentiret, eius consecratio in sequentem annum dilata est.



XX. Odo uictorem III consecrat.

 Anno insequenti  celebrato apud Capuam concilio ad quod Odo noster Ostiensis Hugonem Lugdunensem inuitauerat, uictor episcoporum ac principum qui cum eo erant precibus et lacrymis deuictus, pontificia insignia, que statim post suam electionem Casinum remeans dimiserat, recepit ac die XII Kalendas Aprilis in Dominica Palmarum indutus purpura, cruce precedente, in publicum solemniter processit, celebratisque in monte Casino paschalibus festis, Romam perrexit, ubi, post expulsum e basilica uaticana Guibertum, in ea consecratus est ab Odone nostro Ostiensi, Petro Albanensi, Portuensi et Tusculano Romanis episcopis, aliisque, cardinalibus quoque, episcopis atque abbatibus assistentibus; quod quidem, ut auctor est  idem Petrus, Dominica post Ascensionem, die uII Idus Maii factum est. Consecratus tamen fuisse dicitur exeunte Maio apud Bertoldum, sed forte error est librarii, legendumque est ineunte Maio.



XXI. Odonis defensio contra Hugonem Lugdunensem.

Accusat Odonem Hugo Lugdunensis fracte fidei, quod uictorem contra propriam sententiam et promissa sibi aliisque facta, humani aliquid passus ordinauerit. Plura habet ea de re in duabus epistolis ad comitissam Mathildem quam sibi conciliare atque ad suas partes attrahere nititur. In iis uero litteris ea refert que aduersus uictorem machinatus fuerat. Cum, inquit, Ostiensis episcopus nobiscum bene per omnia cucurrisset, ut uidit quod abbas, sic uictorem  appellare consueuit, per potentiam principis Iordani ad consecrandum se Romam ire intendebat; timens forte ne sua dignitate priuaretur, si ab aliis prima manus consecratio ei imponeretur, conuersus est in die belli; et immemor factus propositi, et facte nobis sponsionis, quod dicere pudet, cum abbate pacem faciens, reuerentiam ei per omnia sicut pape exhibuit. uerum quod Hugo in Odone occasione huius ordinationis reprehendit, uidetur esse laude dignum. Nam etsi forte aliquid in uictore reprehendendum fuerit, quod non ausim dicere, non tamen tanti esse poterat momenti, ut electio iam facta et ab omnibus, imo et ab ipso Hugone eiusque sequacibus  approbata infirmari deberet; maxime cum  periculum esset, si id Odo fuisset aggressus, ne ea occasione Ecclesia, tot iam procellis agitata, nouo schismate uexaretur. Unde recte satius iudicauit uir prudens uictoris electioni unanimi omnium Catholicorum assensu facte et confirmate consensum prebere, quam specie maioris studii discipline ciere nouos tumultus. Hinc merito Hugo ipse et cardinalis Richardus Massiliensis abbas, antea legatus apostolicus, qui soli uidentur uictoris ordinationi contradixisse, in Beneuentano concilio a uictore, ceteris Patribus hanc sententiam iudicio et auctoritate sua, ut habet Petrus in Chronico Casinensi, approbantibus, communione priuati sunt, quod sese ipsi a ceterorum Catholicorum unanimitate seiunxissent. Et quidem Mathildis, quam duabus epistolis Hugo  sollicitauerat, a uictoris obedientia retrahi non potuit. Hugonem uero ipsum hac in re, sicut et Richardum, quod Odoni exprobrabant, aliquid humani passos fuisse, eorum agendi ratio satis superque ostendit. Etenim, ut uictor ipse in concilio Beneuentano coram Patribus exposuit, antequam uictor sue electioni consensisset, eum ad pontificatum suscipiendum Hugo et Richardus simulate adhortabantur, subiectionemque ei omnem tunc spondebant; quod sperarent eum in sua sententia perseueraturum, ac sic alterutrum ex ipsis ad pontificatum, quem ille peruicaciter recusabat, peruenturum; at cum uictor assensum tandem prebuisset, nulla eis relicta adipiscende huius dignitatis spe, nisi uictor ipse pelleretur, conceptam ambitionis flammam, ut  aiebat pontifex in concilio mox laudato, clibanus exturatus euomuit. Illi nempe sua exspectatione frustrati, fere in apertum schisma eruperunt, Odonemque, quod uictorem ordinasset, uituperare et conuiciis onerare ausi sunt. uerum, cum illi hunc neuum postea, ad Ecclesie unitatem redeundo, abluerint, ipseque Hugo in secunda ad Mathildem epistola contestatus fuerit se nunquam a ceterorum Catholicorum communione discessisse, parco de huiusmodi culpa diutius disserere, ne cineri illorum atque ossibus dolorem inurere uoluisse uidear. Moneo tantum alteram ex duabus Hugonis ad Mathildem epistolis insertam ab Hugone Flauiniacensi fuisse in Chronico uerdunensi, alteram uero ex ms. cod.  Cluniacensis monasterii editam esse tom. II Spicilegii Acheriani; Acta denique concilii Beneuentani legi apud Petrum Diaconum l. III Chronici Casinensis. At Urbani epistolas, quas sibi ab Hugone Cluniacenci monstratas fuisse dicebat Hugo, in quibus pontifex Cluniacenses monebat, ut sese ab eiusdem Hugonis et Richardi Massiliensis abbatis communione remouerent, nusquam uidimus.



XXII. uictoris III mors. A quo uicarius et successor designatur Odo.

Dignitatem quam egre adeo susceperat uictor haud diu retinuit. Etenim cum Beneuenti, ubi concilium celebrabat, in morbum lapsus, exitus sui diem imminere persensisset, Casinum statim rediit, ibique Oderisio sibi in monasterii regimine substituto, episcopos  et cardinales qui in eius comitatu erant conuocauit, eosque monuit ac precepit, uti narrat Petrus libro III Chronici Casinensis, capite 73, ut Odonem Ostiensem episcopum, post suam ipsius mortem, quam proxime euenturam esse non dubitabat, iuxta Gregorii morientis uotum in Romanum pontificem eligerent: Quem, quia presens aderat, manu apprehensum ceteris episcopis tradidit, dicens: Accipite eum et in Romana sede locate: meamque uicem in omnibus, quousque id facere possitis, habete. Paulo post, mense scilicet Septembri, uictor moritur; sed eius successoris electio, ob temporum difficultates, in sequentem annum dilata est.



XXIII. Urbani III electio. Litteras ea de rescribit, ex quibus aliquot supersunt.

 Decursis a uictoris obitus sex circiter mensibus, de successore tandem actum est. Conuentus ea de re apud Terracinam Campanie Romane urbem, mense Martio, anno 1088, habitus est, in quo Catholicorum omnium unanimi consensu simul et applausu Odo episcopus Ostiensis Romanus pontifex renuntiatus fuit sub Urbani II nomine. Nemo autem non laudauit quod Odonis generis nobilitas, animi mansuetudo, suauitas morum, uite innocentia, in tractandis negotiis prudentia et dexteritas, in aduersis constantia insuperabilis, alieque uirtutes, que maximum pontificem decent, omnibus essent note. Eum nebulosis illis temporibus, a Deo Isrel maximum principem contra allophylos constitutum fuisse scribit Ordericus uitalis libro uIII, cui Dominus turrem  Dauid cum propugnaculis contra faciem Damasci committeret. Tum eum sic representat: Hic erat natione Gallus, nobilitate et mansuetudine clarus, ciuis Remensis, monachus Cluniacensis, etate mediocris, corpore magnus, modestia discretus, religione maximus, sapientia et eloquentia precipuus. Urbani electionem laudat quoque Domnizo, lib. II, cap. 7, ubi eum ob eloquentiam rhetorem appellat, qui, inquit, ut Salomon dicebat, et considebat ut iustus leo. Eumdem doctrina et sanctitate uite quouis grandi magistratu dignum fuisse Platina asseuerat.

uenia autem dignus est Bertoldus, qui in Germania constitutus contra aliorum auctorum testimonium, et ipsius Urbani epistolas, scripsit hanc electionem Rome fuisse factam, at a ceteris in celebrandis  huiusce pontificis laudibus non dissentit. Rome, inquit, cardinales et episcopi, et reliqui de clero et populo catholico Ottonem Ostiensem episcopum, religione et eruditione celebrandum, papam CLXI ordinauerunt; eique nomen Urbani secundi indiderunt, Iu Idus Martii. Hac ipsa eadem die Urbani electio consignatur in breui Chronico Cauensi ad cyclos paschales; imo et in ipsis Urbani litteris, quas ea de re scripsit.

Et quidem Bertoldus testatur nouum pontificem statim post suam electionem litteras encyclicas per totum orbem Christianum misisse. Insequenti, inquit, die, missis litteris omnibus Catholicis, et suam ordinationem omnibus declarauit, et se in omnibus  uestigia sui predecessoris pie memorie Gregorii pape obseruaturum denuntiauit. Testis est Domnizo, lib. II, cap. 3, Urbanum tunc aut certe paulo postea ad Mathildem comitissam scripsisse, ut eam ad perseuerandum in tuenda aduersus schismaticos sedis apostolice causa adhortaretur. Ceterum non epistolas modo, sed etiam legatos ab Urbano in diuersas plagas missos fuisse tradit Ordericus libro laudato, ut principes Christianos in fide et unitate confirmaret. Confisus in Domino celorum, ait hic auctor, qui non relinquit uirgam peccatorum super sortem iustorum, misit legatos et epistolas Romane auctoritatis Francis et Grecis, aliisque gentibus per orbem constitutis, ut in fide catholica irrefragabiliter persisterent et omnem scissuram a lege Dei et corpore Christi,  quod est Ecclesia, callide precauerent.

Aliquot ex epistolis illis, ab Urbano statim post suam electionem scriptis, supersunt. Una inscripta est Salisburgensi metropolitano, aliisque Germanie episcopis catholicis, quos ad perseuerantiam in Ecclesie catholice obedientia paucis, sed maxime efficacibus, uerbis adhortatur. Alteram scripsit ad episcopos uiennensis in Gallia prouincie, in qua, post significatam eis suam electionem, illos monet ut sue metropoli succurrant, que ob diuturnam sedis uacationem iacturas graues patiebatur. Eadem occasione, eodemque tempore, pontifex ad Hugonem abbatem Cluniacensem, suum olim in disciplina monastica magistrum, scripsit, qua uerbis tenerrimis eum adhortatur, ut quanto citius fas ei fuerit Romam  accedat, ipsi, ad tam graue onus portandum opem allaturus. Similes litteras, sed que excide runt, Raynaldum Remorum antistitem ab Urbano recepisse coniicit Marlotus tomo II metropolis Remensis, ex charta initio anni sequentis data, in qua Raynaldus, inuitante Urbano, se Romam adire testatur. An etiam ad Anglorum antistites, quorum primam sedem tunc obtinebat beatus Lanfrancus Cantuarie archiepiscopus, scripserit nouus pontifex haud certum est: at ex sancti Anselmi Gestis colligitur Urbanum ante eiusdem sancti electionem nec admissum nec reiectum in Anglia fuisse.



XXIu. Urbanum omnes amant.

Tanta autem erat apud omnes de Urbano opinio,  ut nullus eum non amaret, nullusque pro uero et optimo pontifice eum libenter non agnosceret, preter Henricum Augustum, eiusque sequaces: quos tamen adeo, pro sua prudentia et lenitate morum demulsit, ut plerosque illorum puderet se tam amabili, tam sancto uiro aduersari. Hinc sub eius uite finem uix aliqui supererant qui Guiberto pontifici adhererent. Solus, inquit Ordericus, Henricus Theutonum princeps et pedisequi eiusdem Guiberto adherebant; Galli uero et Angli, alieque gentes pene omnes per orbem Urbano pie obsecundabant. Quin et Pisani, ut habet Bertoldus, Genuenses et alii multi ex Italia, debellato uno ex Africanis regibus, eum apostolice sedis tributarium fecerunt. Cuius expeditionis meminit Chronicon Pisanum, in quo due munitissime  urbes die sancti Xixti capte memorantur.



XXu. Particularis eius electionis descriptio ex Chronico Casinensi.

Huc usque uarios auctores, qui data occasione summatim de Urbani electione scripserunt, laudauimus: iam uero proferre libet egregiam eius descriptionem, quam Petrus diaconus libro Iu Chronici Casinensis cap. 2 inseruit, ubi omnem eius seriem cum singulis circumstantiis fuse et particulatim explicat.

»Post mortem uictoris tristitia ingens et desperatio cunctos nostre partis inuasit; et iam fere quid agerent, uel qualiter se de Ecclesia intromitterent, ignorabant. Episcopis circumquaque dispersis frequentes nuntii, crebrique legati tam Romanorum  quam Ultramontanorum et comitisse Mathilde ad eosdem episcopos transmissi, hortabantur pariter ac rogabant ut . . . in unum conuenientes caput facere Christianitatis satagerent: membra Dei auxilio capiti non defutura. Tandem itaque rursum in unum coadunati, una cum abbate nostro Oderisio miserunt litteras Romanis clericis ac laicis, Sancti Petri fidelibus, ut quotquot ex eis possent, prima hebdomada Quadragesime, Terracinam uenirent: quotquot uero non possent, assensum suum in persona, quam ipsi concordi uoto eligerent, propriis litteris representarent. Similiter etiam miserunt litteras uniuersis circumquaque per Campaniam, Principatum, atque Apuliam manentibus episcopis atque abbatibus, ut quicunque possent  absque canonica excusatione per seipsos ad predictum locum et tempus occurrerent; non autem ualentes, aut per idoneas personas, aut certe per litteras, consensum suum transmittere perstuderent. Factum est, et quarta feria prime hebdomadis Quadragesime, uIII scilicet Idus Martii, congregati sunt apud Terracinam Campanie ciuitatem cum episcopis et cardinalibus Romanis supra nominatis, atque cum nostro abbate Oderisio, archiepiscopi, episcopi, atque abbates ex diuersis partibus, numero quadraginta; ab urbe autem Roma, Ioannes Portuensis episcopus, omnium cardinalium et clericorum catholice duntaxat parti fauentium; Benedictus uero prefectus, uniuersorum laicorum fidelium legationem et consensum unanimem per  litteras attulerunt. Legatorum autem Ultramontanorum et Mathilde comitisse nonnulli interfuerunt, orantes instanter ut eidem propter quam conuenerant rei, cum auxilio et gratia Spiritu sancti, ita studerent ut leta illis a quibus legati fuerant nuntia referre ualerent. Altera igitur die, conuenerunt omnes pariter ad episcopium predicte ciuitatis in ecclesia beati apostolorum principis et sancti Christi leuite Cesarii, et cum resedissent, surgens in medium Tusculanensis episcopus, retulit per ordinem omnia que de ordinatione Ecclesie, uel papa Gregorius antea, uel postmodum papa uictor statuerant, simul etiam quam ob causam ipsimet uniuersi tunc in eodem loco conuenerant. Dehinc surgens  episcopus Portuensis, et Benedictus prefectus, retulerunt et ipsi tam clericorum quam laicorum fidelium a Roma super hoc negotio legationem pariter atque consensum; uidelicet, ut quemcunque ipsi tunc unanimi uoto ad hoc officium promouerent, eumdem omnes pari et simili consensu in apostolica sede statuendum reciperent. Cumque huius monasterii abbas et archiepiscopus Capuanus, et ad postremum qui conuenerant, benefactum recteque dictum laudassent . . . . statuerunt demum communi consilio, ut per tres illos dies, id est quintam et sextam feriam, ac Sabbato triduanum specialiter ieiunium celebrarent in abstinentia et orationibus ac eleemosynis, diuinitus ostendi sibi personam tante dignitati condignam continuis precibus impetrarent.  Dominica itaque die ualde mane omnes iterum in eadem ecclesia congregati, cum inter se pariter nonnulla de re huiuscemodi tractauissent, exsurgentes tres cardinales episcopi, qui caput eiusdem concilii erant, Portuensis scilicet, Tusculanensis et Albanensis, ambonem ascenderunt, factoque silentio, uno simul ore pronuntiant Ottonem episcopum placere sibi in Romanum pontificem eligendum. Cumque utrum omnibus idem quoque placeret, sicut est consuetudo, requirerent; repente mirabili ac summa concordia, omnes magna uoce hoc sibi placere, dignumque illum uniuersi conclamant apostolice sedis papam existere. Tunc Albanensi episcopo pronuntiante, Urbanum illum placere uocari; mox cuncti surgentes capiunt, eumque  cappam laneam exuentes, purpuream induunt, et cum acclamatione, atque inuocatione Spiritus sancti ad altare beati Petri apostoli illum pertrahentes, in pontificali solio ponunt quarto Idus Martii: sicque ab eodem pontifice missa solemniter celebrata, uniuersi gaudentes, Deoque gratias referentes, redierunt ad sua. Hec Petrus diaconus, quibus iungenda que ipse Urbanus habet in epistolis supra laudatis



XXuI. Pontifex Casini miraculo sanatur. Inde assumit Ioannem diaconum.

Narrat idem Petrus libro Iu, cap. 5. Urbanum post suam electionem sacrum Casini montem inuisisse, ibique sancti Patris Benedicti meritis a grauissimo lateris dolore, quo frequenter afflictari  solebat, tuncque uehementer afficiebatur, liberatum fuisse. Subiungit Petrus hoc miraculum testimonium sui corporis apud Casinum presentie a beato Benedicto patratum fuisse, quod, inquit, ea de re pontifex dubitare uideretur . Et quidem uulgati auctores bullam Urbani ea occasione datam laudant. Sed hec a Baronio ad annum 1088, aliisque uiris doctis, ueluti spuria reiicitur. De huius sinceritate alii iudicabunt: at dissimulare non licet eam ob notarum chronologicarum defectus, et rerum in ipsa contentarum insolentiam, imo ipsum etiam stylum apud cordatos homines et eruditos in falsi suspicionem non immerito uenisse. Et quidem licet nolimus inficiari Urbanum sancti Benedicti meritis  in sacro monte sanitatem recuperasse, haud tamen admittimus, quod ille auctor narrat, sanctum Patrem pontifici apparuisse, ut eum de presentia sui ipsius corporis apud Casinum, quam antea non credebat, faceret certiorem. Liquet enim ex aliis passim locis, Petrum eiusmodi historiolas occasione miraculorum reipsa a sancto Benedicto patratorum passim suis narrationibus immiscuisse, que cum rerum gestarum ueritate stare non possunt.

Si eidem auctori credamus, Urbanus monasterium Casinense rursus inuisit paulo ante Troianum synodum. Quo tempore, inquit, cap. 7, supradictus papa Urbanus iterum ad has partes deueniens Ioannem Caietanum loci huius, id est Casini, monachum diaconum in Lateranensi patriarchio ordinauit. At Ioannis  promotio, ut in hunc locum obseruat Angelus de Nuce, ad primum Urbani accessum reuocari debet, idque compluribus et indubitatis diplomatibus certum est, que a Ioanne hoc ipso anno 1088 Urbani pontificatus primo subscripta passim reperiuntur. Certe hanc notam diserte habent Urbani littere pro primatu Toletane Ecclesie in Hispaniis, priuilegium Cluniacense, et alia quibus subscripsit Ioannes presignatoris titulo usque ad annum 1089 quo cancellarii dignitatem obtinuit.



XXuII. Bantinum monasterium dedicat et priuilegio donat; quod uiolatum denuo firmatur.

Adhuc in Casinensi monasterio uersabatur Urbanus, cum a Rogerio duce et fratre eius Boamundo, Roberti Guiscardi filiis, simul et ab Ursione abbate  monasterii Bantini prope Acheruntiam in Apulia siti, inuitatus est, ad eiusdem loci ecclesiam in honorem beate Marie consecrandam. Quod cum fecisset pontifex, illorum principum eorumque comitum et baronum interuentu, idem monasterium maximis prerogatiuis donauit. Que fusius in diplomate ea de re donato explicantur. Illud priuilegium inter Urbani epistolas primum locum obtinet in editione conciliorum Labbeana, sed sub hoc falso titulo: De ecclesia Sancte Marie Casinensis monasterii a se consecrata et priuilegio munita. Exstant apud Ughellum, tomo uII Italie sacre, ubi de Acheruntinis archiepiscopis littere Paschalis secundi, que hoc ipsum Urbani priuilegium confirmant. Quin et cum  Apulie quidam proceres, Rogerio procul dubio atque Boamundo alio intentis, monachos eiusdem loci, direptis etiam monasterii bonis et chartis, uexarent, Urbanus ea de re ad Rogerium et eius fratrem scripsit, ut sua auctoritate temerarios illos compescerent, minatus insuper se sacrilegos adeo homines anathemati subiecturum, nisi breui resipiscerent.

Pape monitis obsecundarunt pii principes, monasteriumque nouo priuilegio munierunt, quod ab ipsis aliisque comitibus et nobilibus uiris subscriptum est, ne chartarum et diplomatum que perierant iactura, detrimentum aliquod locus ille sacer pateretur. In nouo autem illo instrumento Rogerius ac eius frater Boamundus inter cetera sibimet ipsis gratulantur, quod eorum opera summus ipse pontifex propriis  manibus huius monasterii ecclesiam consecrasset. Tum laudant priuilegium ab eodem pontifice concessum, quod triginta duobus catholicis Patribus innixis singulis pastoralibus uirgis, astantibus, presente comitum et baronum innumera multitudine, roboratum fuisse testantur. Et, ne quid loci tutele firmitatis deesset, narrant quibus conditionibus id a pontifice prestitum fuerit. Monasterium ipsum, inquiunt, dominus papa consecrare omnino renuit, priusquam idem et omnia sua in nostra et heredum nostrorum speciali cura et defensione omnimoda reciperemus, et conuicini comites et barones qui aderant, apostolica iussione euangelicis sacramentis astricti, eidem monasterio et rebus omnibus suis pacem et defensionem perpetuam, et generalem libertatem se ubique  custodire promitterent. Tum recensent uarias donationes a seipsis factas, confirmantque et augent monasterii immunitates. Quia uero priuilegii quod ab Urbano datum fuerat autographum simul cum aliis chartis direptum, non amplius inueniebatur, curarunt prouidi principes, ut aliud eius exemplar authenticum describeretur, quod primi locum et auctoritatem haberet. Digna sunt eorum uerba que hic inserantur. Nos, aiunt, tacti dolore intrinsecus, et extrinsecus aspersi rubore, quoniam labor debite nostre sollicitudinis pretiosum apostolicum instrumentum, nostris supplicationibus constitutum, et subreptum tempore nostro nunc usque reperiri non potuit; secundum quod fideliter ab eo exemplatum inuenimus, nostra nostrorumque comitum et baronum  pari memoria protestante, presens hoc simile liberatorium scriptum per manus magistri Theodosii nostri notarii scribi mandauimus, et plumbea bulla, nostro solito typario impressa confirmari, etc. Que apud Baronium habentur ad annum 1090, ubi instrumentum istud datum Canusii mense Iulio, indictione XIII, integrum habetur, cum Rogerii Boamundi aliorumque optimatum subscriptionibus.



XXuIII. De falso instrumento dedicationis Caue.

Ex his autem facile intelligitur quantum a uero aberrauerit Ughellus tomo uII Italie sacre, ubi in catalogo antitistum Acheruntinorum hanc Bantini monasterii dedicationem ad annum 1093 ex ueteri, ut putat, monumento reuocare conatur. Etenim  quamuis inficiari nolimus Urbanum anno 1093, aut etiam aliis temporibus, ut innuit Petrus diaconus in continuatione Chronici Casinensis, Casinum inuisere potuisse, imo et eum in Apuliam cum memoratis principibus uariis temporibus non semel conuenisse, si tamen certa sunt monumenta que numero superiori laudauimus, et sane illa esse certa haud dubitari potest, uix ultra annum 1088 differri potest huius dedicationis celebritas. Etenim anno 1090 quo datum est secundum illud Rogerii et Boamundi instrumentum, iam a celebrata dedicatione aliquod, et quidem satis longum temporis interuallum effluxisse debuerat, ut non solum Apulie proceres immemores suorum promissorum, Bantini monasterii bona et chartas diripuerint; sed etiam ut tempus habuerit  Urbanus, instante Ursione abbate, iam dictos principes commonendi, ut tantum scandalum sua auctoritate comprimerent. Quod re ipsa mense Iulio, uti fert eorum diploma, coactis totius prouincie uiris nobilibus anno ipso 1090 iam fecerant.

Iam uero, si libeat, dicere quid de hoc Ughelli monumento sentiamus. Illud ad Bantinum monasterium nichil pertinere, sed aut ab aliquo nebulone confictum fuisse, aut certe ad monasterium Cauense referri debere, nobis uidetur. Et quidem monasterium sancte Marie de Pauso, uulgariter Douentuum nuncupato, quod in ea charta memoratur, nemo nouit; nec nisi diuinando Ughellus, ac post eum Lubinus in Notitia abbatiarum Italie, et forte alii nonnulli recentiores illud esse monasterium Bantinum  coniecerunt. Si uero hoc qualecunque instrumentum simul cum Cauensis monasterii priuilegiis et dedicationis eius historia conferatur, ex iis plane illud consarcinatum fuisse, quisque facile aduertere poterit: quod probant sanctissime Trinitatis mentio, indulgentie utrobique eedem, dedicatio utraque mense Septembri facta, eedem gratie utrique loco ac ecclesie Compostellane indulte, bulla in fauorem noue dedicationis utrobique Salerni mense Octobri data, et alia que huc appellare non uacat. De Cauensi dedicatione infra ad annum 1092 agemus.



XXIX. Urbani iter in Siciliam.

Urbanum eodem anno in Siciliam transmisisse, non modo recentiores auctores, sed ipse etiam testatur  Gaufredus Malaterra, monachus Benedictinus, auctor illorum temporum accuratus, qui res Rogerii comitis gestas, ipso adhortante, quatuor libris conscripsit. Is narrat libro Iu, cap. 13, Rogerium Sicilie comitem, fratrem Roberti Guiscardi, adeoque alterius Rogerii ducis Apulie et Boamundi patruum, anno 1088 inchoante Aprili Buceram Sicilie urbem obsedisse, ibique suscepisse Urbani legatos cum litteris sigillatis, quibus inuitabat eum pontifex, ut Troinam, quo ipse properabat, quam posset celerrime accederet, secum de rebus grauibus colloquium habiturus. Adfuit, condicto die, comes, ut prosequitur ille auctor, et finito colloquio pontificem multis donariis honoratum dimisit. Quid uero negotii  inter eos ageretur, Gaufredus diserte non retulit, nisi forte id fuerit quod subiungit de Constantinopolitano imperatore, Alexio Comneno, quem Urbanus missis ante paucos dies, id est statim post suam in pontificatum electionem, legatis Nicolao abbate Crypte ferrate, et Rogerio diacono, paterna increpatione commonuerat, quod in prouinciis sibi subiectis Latinos sacerdotes, abiectis azymis, in pane fermentato sacrificare cogeret. Addit idem auctor imperatorem, suscepta humiliter pontificis increpatione, eum per eosdem legatos ex itinere iam reuersos inuitasse chartulis litteris aureis scriptis, ut intra unius anni et dimidii terminum in Greciam ueniret, ad tractandum ea de re in concilio apud Constantinopolim celebrando: sicque communi utriusque gentis  consensu pax firma in Ecclesia sanciretur. Hoc quidem, ut refert idem auctor, Rogerius Urbano consulebat; sed ueritus pontifex ne, se absente, Guibertini, qui Rome potentes erant, omnino preualerent, illud iter aggredi ausus non est: et eosdem aut certe alios legatos sui loco Urbanus ad imperatorem iterato misit, qui pacem anno sequenti utcunque cum illo composuerunt. Certe urgentissimum et quidem improuisum aliquod magni momenti negotium huic in Siciliam itineri occasionem prebuisse inde colligimus, quod pontifex, qui ante aliquot dies Casini uersabatur, imo et in Apulia ad Bantinam ecclesiam dedicandam cum Rogerio et Boamundo comitis Rogerii ex fratre nepotibus nichil aliud cogitans accesserat, Terracinam reuersus,  repente dimissis omnibus in Siciliam longo itinere, uti Gaufredus habet, fatigatus transmiserit, ut cum Rogerio colloqueretur, qui hoc anno captis, ut refert Lupus Protospata, Syracusis, Bruceram, ut ex Gaufredo diximus, tunc, mense scilicet Aprili, obsidebat. Aiunt uulgati apud Rocchum Pyrrhum in Sicilia sacra auctores Urbanum ea occasione in sacello quodam subterraneo cathedralis ecclesie Troinensis missam celebrasse, atque in eius rei memoriam appositam fuisse inscriptionem, qua uetitum est ne deinceps in locum illum mulieres ingrederentur.



XXX. Anselmo archiepiscopo Mediolanensi mittit pallium, etc.

Respirabat tunc Mediolanensis Ecclesia sub Anselmi catholici uiri pontificatu, qui ante aliquot annos  in locum Tedaldi schismatici suffectus, baculum a rege susceperat, ob id ne, aut certe ob aliquam aliam causam, quam incertam esse Ripamontius dicit, in Gregorii pontificis offensionem incurreret; sed ei post modum penitenti culpam condonauit Urbanus, atque ipsi in solium, quod sponte dimiserat, restituto ac confirmato, pallium per Herimannum cardinalem misit cum epistola, cuius solum superest fragmentum in Urbani uita, quod referetur inter eius epistolas. Idem ferme prestitit Urbanus erga Henricum Suessionensem episcopum, qui cum episcopatus inuestituram a Philippo rege accepisset, Romam ueniens coram pontifice sponte dignitatem abdicauit: huic tamen renitenti et nolenti precepit  Urbanus, ut sedem repeteret, accepto iuramento se nunquam iis, qui a sede apostolica fuissent excommunicati, communicaturum esse, aut interfuturum eorum consecrationibus, qui per nefas episcopatus uel abbatias occupassent. Idem factum fuisse Beluacensi episcopo tradit Pandulfus in uita Urbani, id quod etiam Platina testatur. Redeo ad Anselmum Mediolanensem.

Huic Urbanus litteras scripsit de reconciliatione lapsorum, ex quibus Iuo parte Iu, c. 407, decretalem epistolam excerpsit, que passim edita, sed multum ex uulgato Anselmo Lucensi aucta, dabitur inter Urbani litteras, cum duobus aliis canonibus, in concilio Beluacensi anni 1114 nostro pontifici pariter attributis, quorum primus clero, alter populo Mediolanensi  inscriptus est. Hunc utrumque canonem, etsi nonnulli eenseant Alexandro II tribuendum esse, Urbano abiudicare uisum non est, cum forte simili malo idem omnino remedium ab utroque pontifice adhibitum fuerit. Neque enim insolens uideri debet unum et eumdem canonem a duobus pontificibus promulgatum fuisse. Nam canon presbyterorum filios, dist. 56, cap. 1, magna ex parte repetitur c. 11, Nisi aut, qui Urbano utroque in loco assignatur, et reipsa inter Melphitani et aliorum Urbani conciliorum decreta occurrit: et tamen in concilio Beluacensi supra memorato dicitur esse Gregorii uI et Urbani II. Et apud Iuonem parte uI, c. 410, Gregorii uII et Urbani II. uisum est aliquando mihi, idem ferri posse iudicium de canone  clerico iaciente dist. 50, c. 37, quod ex Urbani epistola ad Guernerium Narbonensem, antequam pontifex fieret, defunctum, decerptus diceretur. At postmodum a uiris doctis didici errorem in titulum irrepsisse, legendumque esse Guernerio Mersburgensi, qui reipsa Urbani II tempore uixisse memoratur. Quare illum canonem sub sincero eius titulo referemus in appendice. Quo autem anno hec ad Guernerium epistola scripta fuerit, haud liquet. Bucelinus obseruat Guernerium pro Gregorio uII stetisse, et tamen inter episcopos catholicos qui concilio Quintiliburgensi anno 1085 subscripserunt, legitur Bernardus Mersburgensis, an idem qui Wernarius seu Guernerius dictus sit, Bucelinus quippe Bernardum non recenset.



XXXI. Ecclesia Cremone dotatur.


Hoc ipso anno ecclesiam collegiatam Sancte Agathe apud Cremonam, quam Gregorius uII ampliauerat, Urbanus dotauit, attributis ei ecclesiarum Sancti ualerii et Sancti Christophori, prope eamdem urbem sitarum, reditibus, ut refert Ioseph Bresceanus in Chronico Cremonensi ms. quod pre manibus habemus. Clericos seculares huius basilice in regulares canonicos mutasse circa annum 1090, dicitur idem pontifex apud Merulam, sed illi postea ad secularem statum rediere. Aliud priuilegium hoc etiam anno indulsit Urbanus monasterio Sancte Crucis Saxiuiui, in territorio Fulginensi, quod Mainardo eius auctori et primo abbati inscriptum dicitur in eiusdem loci Chronico italico. At  eius exemplar habere non licuit, sicut nec alterius quod hoc ipso anno datum fertur Petro abbati Carrofensi apud Pictones in Gallia, quanquam istud, si non fallor, aliud non est ab eo quod anno 1096 eidem monasterio concessum suo loco dicemus.



XXXII. De rebus Hispanicis. Turbe in Ecclesia Iriensi. Concilii Fussellensis tempus. Primatus Ecclesie Toletane restitutus.

Quod ad res Hispanicas attinet. Augebatur ibi quotidie nouis incrementis catholica fides Christianorum principum fortitudine, qui pulsis Mauris urbes preclaras, et prouincias interdum integras recuperabant. Auctor Indiculi rerum Aragonicarum a  Pistorio tom. III Hispanie illustrate editi habet Urbanum Alfonso Aragonie regi eiusque successoribus et regni proceribus condonasse, ut decime in ditionibus quas a Mauris recuperarent, ab eis reciperentur, exceptis episcoporum sedibus et dignitatibus.

At sedente Urbano, non Alfonsus, sed Sancius et Petrus Arragoniam obtinebaut; quare id, ni fallor, intelligendum est de Petro, cui Urbanus hanc facultatem indulsit. Etsi id etiam Alfonso regi concessum dicatur, id referri debet ad Aldefonsum seu Alfonsum Legionis et Castelle regem tunc inter reges Hispanos eminentem, qui, recepto ante aliquot annos ex Barbaris Toleto, imperatoris Hispanie titulum accepit curauitque ut ei urbi Bernardus  monachus Cluniacensis, qui tum monasterio Sancti Facundi preerat, archiepiscopus preficeretur. Atque ea fuit occasio renouandi huius Ecclesie antiqui splendoris, quem diuturna Barbarorum dominatio obscurauerat.

Iriensi Ecclesie, cui tunc suberat urbs Compostella, iam ab aliquot annis prefecerat rex Sancius Didacum, uirum haud ignobilem, sed qui, ut ait auctor Historie Compostellane, adeo externis curis implicitus erat, ut interiora non satis curaret. Hunc nescio quo casu commotus Alfonsus in uincula coniecit, unde magna tumultuatio, turbe ingentes in hac Ecclesia concitate. Cum itaque omnia pessum irent, nec celeberrime Ecclesie, que iam tunc beati Iacobi reliquiarum possessione gloriabatur,  cladem equo animo ferre ualerent uiri probi, Alfonsus ut hanc a se iniuriam amoliretur, alium episcopum in Didaci locum intrudere conatus est. Opportunam huius concilii exsequendi occasionem offerebat ei, ut quidem ipsi uidebatur, synodus apud sanctam Mariam de Fusellis, quam tunc Ricardus Sancti uictoris abbas, legatus sedis apostolice a Gregorio uII in Hispaniis institutus, congregauerat. Quare immissis subornatoribus, persuasum est callide Didaco ut, si uellet absolui a uinculis, se reum in concilio fateretur, et humilitate procul dubio cor regis emolliendum fore, nec aliam ei superesse obtinende libertatis uiam. Assensit ille, sed res alio uertit quam ipse putauerat. Quippe cum Alfonsus in concilium uenisset, adductusque, eo iubente,  fuisset Didacus, atque uti edoctus fuerat, uirga et annulo in manus legati consignatis, episcopali dignitate coram omni populo se indignum proclamasset, statim pronuntiauit legatus eum episcopali dignitate decidisse, licentiamque dedit alterum in eius locum substituendi. Nec mora, Petrus Candidiniensis abbas, qui data opera presto erat, a rege designatus in episcopum, statim assumptus atque consecratus est. Is Biennio rexit Ecclesiam Iriensem, ad annum scilicet 1091, quo in Legionensi concilio a Rainerio apostolice sedis legato exauctoratus fuit, cum iam Ricardus, re ad Urbanum delata, apostolica legatione spoliatus fuisset. Hec omnia discimus ex ueteri Historia Compostellane  Ecclesie que initio seculi duodecimi, iubente altero Didaco, primo Compostelle archiepiscopo scripta est a Geraldo eius familiari. Ex hac Historia ea que ad rem nostram pertinent referemus in Appendice excerpta anno 1703 ex eod. ms. doctissimi Ferrere apud Madritum parochialis ecclesie rectoris, a uiro cl. Ioanne Le Grand, cum esset a secretis illustrissimo abbati Estreo, qui tum Christianissimi regis legatione ad Philippum u Hispaniarum regem in ea urbe fungebatur.

Inter cetera uero que ex eadem Historia discimus, illud sane obseruatione dignum est quod inde facile colligi possit quo tempore celebratum fuerit concilium Fussellense, uariis temporibus ab auctoribus Hispanis assignatum. Non enim ad annum  1135 reuocari debet, ut putauit Sandouallius, aut ad Paschalis II pontificatum, ut uisum est pie memorie cardinali Aguiri ordinis Benedictini splendori, qui illud cum Palentino in quo, ut legitur in uita beati Geraldi, recitatum fuit Braccarensis Ecclesie priuilegium, confudit: sed anno 1088 desinente, aut sequentis initio celebratum fuisse dici debet. Nam Petrus abbas, qui eius concilii tempore, aut saltem statim atque finitum fuit, Iriensem Ecclesiam occupauit, post duos regiminis annos exauctoratus fuit a Rainerio legato sedis apostolice, in concilio Legionensi, quod ex omnium consensu anno 1091 consignari debet. Eiusdem ueteris monumenti ope multum illustrantur aliquot Urbani epistole, in quibus pontifex uehementer conqueritur apud Alfonsum  regem, de captiuitate episcopi sancti Iacobi, ac de eiusdem illegitima exauctoratione, a Richardo contra regulas attentata. Hinc etiam discimus cur Urbanus, ablata Richardo legatione, uices suas in Hispania Bernardo Toletano antistiti commiserit. Cetera suis locis exponentur.

Cum itaque his turbis Ecclesie Gallicie agitarentur, Bernardus iam consecratus Toleti episcopus, ut plerique existimant, quod quidem uerisimilius est, aut certe solummodo ad hanc sedem designatus, si, ut alii uolunt, uerum sit eum ab Urbano, quod ipse nunquam dixit, consecratum fuisse, Romam uenit aduersus Richardum, si Roderico Toletano credamus, conquesturus, uel, ut aliis placet, ad uisitanda apostolorum  limina, et ut obsequia sua nouo pontifici, siue ille fuerit uictor, ut quidam dicunt, siue successor eius Urbanus, quod magis uidetur antiquis monumentis consentaneum, deferret: eo etiam intendebat ut ea occasione antiquorum Ecclesie Toletane priuilegiorum obtineret restitutionem: quod colligi potest, imo diserte habetur in Urbani epistolis. Certe Bernardum cum litteris commendatitiis Alfonsi regis uenientem benigne ab Urbano exceptum fuisse testatur ipse idem pontifex in epistola ad eumdem regem, qui in altera ad Hugonem Cluniacensem, ait Bernardum a se reuerenter fuisse exceptum, tum ob eius commendationem, tum ob ipsius Bernardi, et sedis Toletane,  quam regebat, reuerentiam. Hinc statim eidem primatum in ceteras Hispaniarum Ecclesias Urbanus contulit, data bulla Anagnie Idibus Octobris huius anni, in qua pallii priuilegium, et primatum in Hispaniis se ei conferre declarat, ad id precibus Ildefonsi regis excitatus, ob antiquas Ecclesie Toletane prerogatiuas. Qua de re non regem modo aut Hugonem abbatem, sed etiam uniuersos Hispaniarum archiepiscopos certiores fecit. Litteras uero quas huius rei causa scripsit pontifex, etsi notis chronologicis careant, ad hunc annum pertinere nemo non uidet. Premissum Toletane Ecclesie priuilegium in Appendice locum habebit, sicut et Gregorii IX de eadem re rescriptum ad Rodericum Toletanum archiepiscopum, qui priuilegiorum Ecclesie  sue exemplaria sua authentica ab eo pontifice postulauerat. Ipsas autem litteras edendas relinquimus laborioso eruditoque pontificiarum epistolarum collectori, ne repetita sepius earumdem rerum editione litteratis librorum emptoribus oneri simus.



XXXIII. Artaldus Helenensis ab Urbano consecratur.

Emersit circa illud tempus grauis controuersia in prouincia Narbonensi inter Artaldum electum Helenensem episcopum et Dalmatium eius metropolitanum, qui eum ob Simonie suspicionem consecrare renuebat. Artaldus hanc repulsam passus Romam adiit, ibique prestito sacramento purgatus, ab Urbano ipso consecratus est. Id fusius, uti coniicere licet, descriptum erat in Urbani Gestis, ex quibus  canonem Artaldus in suum decretum Gratianus inuexit 8, q. 3, c. 2, ubi ille mendose, uti dicemus, episcopus Arelatensis appellatur. De quo errore cum hic canon ad Urbanum nostrum spectet, iuuat hic paulo accuratius inquirere. Franciscus Bosquetus merito reprehendit Gratiani editores, quod pro Arelatensis, legendum esse Electensis censuerint, cum, inquit, certum sit Electensem Ecclesiam, etsi Narbonensi prouincie ab initio subiectam, ante Ioannis XXII tempora episcopali titulo ornatam non fuisse. At ceteris felicior non fuit uir eruditus in uulgata lectione propugnanda, quam retineri debere contendit, ut inde probaret Arelatenses episcopos olim Narbonensi metropolitano subiectos fuisse. Etenim nec Arelatensis Ecclesia unquam ad  prouinciam aut primatum Narbonensem pertinuit, nec inter Arelatenses episcopos Artaldus ulius usquam memoratur. Alia itaque soluende huius difficultatis uia ineunda est, quam uidetur inuenisse uit cl. Stephanus Baluzius in additis ad librum u De concordia sacerdotii et imperii cap. 41, ubi monet legendum esse in hoc canone Artaldus Elenensis episcopus, Helenensis quippe Ecclesia tunc temporis subiecta erat metropoli Narbonensi. Et quidem tunc uiuebat Artaldus, qui Elenensem sedem eo seculo desinente tenuit, ut confirmatur ex his uerbis libri Iu Marce Hispanice, Artalli electi episcopi Helenensis mentio fit uI Idus Maii, anno 27 regnante Philippo rege. Qui quidem Philippi annus si a patris eius  obitu computetur, ad annum 1088 reuocari debet, quo reipsa Artaldum electum fuisse credimus, et sub eiusdem anni finem Rome, quo post uarias peregrinationes iam redierat Urbanus, consecratum. Laudat idem Baluzius duos codices uetustos ms.: unum scilicet Puteanum, qui nunc exstat in Bibliotheca regia, et alterum quem penes se seruat, in quibus hic dicitur, Artaldus Alanensis episcopus, que lectio etsi mendosa, sinceram tamen quam propugnamus confirmat. His adde Urbani epistolam anno sequenti scriptam ad Raynerium apostolice sedis legatum, qua pontifex ei causam haud dubio istam, que inter episcopum Elenensem et Narbonensem metropolitanum uersabatur, discutiendam committit. Hic exhibendus est locus integer ex  decreto Gratiani, cum Gesta Urbani secundi, ex quibus hic canon depromptus dicitur, modo non habeantur.


Post electionem, pro indemnitate Ecclesie, licet electo iuramentum prestare .

»Artaldus Arelatensis [lege Helenensis] episcopus, Narbonensis Ecclesie suffraganeus, Romam consecrandus ad dominum Urbanum papam uenit, suus quippe archiepiscopus eum consecrare nolebat, quoniam post electionem suam propter bona Ecclesie conseruanda canonicis iurauit. Consecratus itaque est a domino papa Urbano, ante purgatus huiusmodi iuramento. De iuramento quod canonicis nostre Ecclesie feci post electionem, nullam conuentionem ante ut eligerer feci. Narbonensis  uero archiepiscopus nullius preter id criminis causa consecrationem nostram omisit, me sciente, neque mihi criminis conscius sum propter quod a sacra me unctione [mss. a sacerdotio me] repellat.«

Contra hanc ordinationem Narbonensem archiepiscopum reclamasse discimus ex epistola ad Raynerium modo laudata: quem tamen causa cecidisse patet tum ex isto canone, tum ex eo quod Artaldus Ecclesiam Helenensem diu postea quiete rexerit, uariisque conciliis, ac potissimum Nemausensi, ubi presens erat ipse pontifex, inter alios catholicos antistites interfuerit, ut probat Baluzius locis laudatis. Porro Elenensis seu Helenensis episcopatus sedes post uarias fortunas, quas idem Baluzius describit in notis ad Gratianum, translata  Perpinianum, tandem ante aliquot annos a Tarraconensis archiepiscopi iurisdictione subtracta, Narbonensi antique sue metropoli restituta est.



XXXIu. Priuilegium Cluniacense.

Urbanus qui Idibus Octobris Anagnie erat, uti ex priuilegio Toletane Ecclesie patet, paulo post Romam reuersus, ibi ipso die primo Kalendarum Nouembrium amplissimum priuilegium sancto Hugoni eiusque monasterio Cluniacensi concessit, in quo, inter cetera obseruatione digna, pontifex se sancto abbati eiusque cenobio debitorem agnoscit, quod per eum monastice religionis rudimenta susceperit, et in eo loco per secundam sancti Spiritus gratiam fuerit renatus; quibus uerbis professionem  monasticam non obscure alterum baptismum appellat.



XXXu. Magalone episcopi speciali iure pontifici Romano subiecti.

Mense sequenti pontifex Gotofredo episcopo Ecclesiam Magalonensem cum comitatu Substantionensi confirmauit, litteris ea de re hoc anno datis Rome XIX Kalendas Ianuarii. Cur uero tunc Gotofredo necessaria fuerit Ecclesie Magalonensis confirmatio, qui multo antequam Urbanus pontifex fieret, hanc sedem obtinuerat, discimus ex Antonio de uerdala, eiusdem Ecclesie episcopo, in libello De serie episcoporum Magalonensium apud Labbeum tomo I Bibliothece noue, ubi ille auctor refert Petrum Melgorii comitem anno 1085 Kalendis Maii  dedisse Gregorio uII pontifici Romano ius omne quod habebat in episcopatu Magalonensi, simul cum comitatu Substantionensi in manus Petri episcopi Albanensis, sedis apostolice legati, et Gotofredi eiusdem Ecclesie iam tunc episcopi. At pontifex, accepta donatione, comitatum Petro eiusque successoribus in feudum reddidit sub sacramento fidelitatis et censu annuo unius uncie auri optimi; ius uero omne, quod apostolica sedes hac donatione acquisierat, transfudit in Gotofredum, qui ex eo tempore uices pontificis ea in re obtinuit, et eius Ecclesia sub speciali Romane sedis tutela posita fuit: unde comites Substantionenses Magalonensium episcoporum facti sunt feudatarii, et ipsi episcopi Romanis pontificibus specialiter addicti fuerunt:  que omnia huic confirmationis bulle de qua agimus locum prebuere. Porro Gotofredus postea multas ecclesias et possessiones sue Ecclesie canonicis contulit, ut eos ad uitam communem, et regulam sancti Augustini amplectendam incitaret. Qua in re auctoritate Urbani adiutum fuisse docet idem auctor, qui obseruat datam fuisse ab Urbano ea occasione potestatem Gotofredo, eiusque successoribus insistendi, quod frustra ab eius decessore tentatum fuerat, ut clerici ad canonicam et religiosam uitam conuerterentur, arguendo, obsecrando et increpando.



XXXuI. Guidonem epistol. uiennensibus commendat.

Hoc ipso anno, ut ex Chronico antistitum uiennensium a Burnone eiusdem urbis archiepiscopo  edito discimus, uiennensis post diuturnam, quod conqueritur Urbanus in epistola ad eius prouincie episcopos, aliquot annorum cunctationem, in archiepiscopum elegerunt Guidonem, e Burgundionum principum familia, qui confestim ad Urbanum accessit et benigne ab eo exceptus, ac per aliquod tempus in curia Romana retentus est. Eum postea uiennam reuertentem pontifex litteris, ad omnes eius urbis ordines datis, commendauit. Has ad huius anni finem reuocandas esse suadet rerum gestarum series.



XXXuII. Benedicto episcopo Nannetensi priuilegia concedit.

Circa idem tempus, ut quidem uidetur, Urbanus  Benedicto Nannetensium episcopo, qui ei, ut coniicimus, recens electo gratulatus fuerat, rescripsit eiusque Ecclesie, ac monasterii Kemperlegiensis, cui etiam abbas preerat, priuilegia confirmauit. At canonizationem sancti Garlesii quam idem antistes efflagitabat, in aliud tempus distulit, quod hec causa in plenaria synodo expendi deberet.



XXXuIII. Rome hiemem transigit in magnis angustiis.

Totam huius anni hiemem pontifex transegit Rome, sed in tantis angustiis, ut uix ei necessaria suppeditarentur. Guibertus nempe cum sue factionis hominibus ita pontificios exagitabat, ut nequidem respirare eis tuto liceret. Urbanum in turre quadam captiuum detentum fuisse, ac postea a Roberto Wiscardo inde liberatum tradit Gerohus apud  Tegnagellum, sed hic auctor quod Gregorio uII contigit, incaute ad Urbanum refert. Certius est Domnizonis testimonium, quod in Appendicem nostram referemus, ex libro II, cap. 3, ubi ait Odonem quemdam de Tulliere a Guiberto suis ipsius copiis fuisse prefectum, ut Urbanum bello continuo lacesseret. At nemo melius ea de re scripsit quam Pandulfus in uita Gelasii secundi. Gelasius porro is ipse est Ioannes Caietanus, quem Urbanus diaconum cardinalem et cancellarium creauit, cuius constantiam Pandulfus summopere laudat, ob id potissimum quod pontificem tot tantisque ferme obrutum calamitatibus nunquam deseruerit. Libet hic huius auctoris uerba proferre.

»In diebus igitur illis non, sicut credo, absque  Spiritus consolatoris oraculo, frater Ioannes Caietanus iam adolescens, monachus Casinensis, ab omni simul catholica Romana Ecclesia et Urbano papa, qui ei preerat, in tantarum perturbationum auxilium ac consilium, partemque est sollicitudinis uocatus, etc. Domnus Urbanus . . . eum acciuit, imminente persecutione Allemannica, in tantum miseriarum per Girbertum astrictus, quod pretermissis aliis, a quodam famosissimo uiro atque illustri, Petro-Leonis Rome in insula Lycaonia, intra duos egregii Tiberis pontes, uix ab inimicorum insidiis sustentatus matronarum Romanarum, et aliquando muliercularum pauperum eleemosynis sustentabatur.« Huc, nisi fallor, aut certe, ut iam diximus, ad prima eius pontificatus initia reuocari  possunt Domnizonis uersus ex cap. 3, lib. II, in quibus Urbanus a Guibertinis impetitus ad Mathildem scripsisse dicitur, ut Gregorii preceptorum memor Ecclesie causam non deserat, quod quam uirili animo fecerit mulier fortissima, exponit idem auctor in consequentibus, nosque suis locis dicemus.



XXXIX. Rerum in Germania et Henrici status. B. Stanislai translatio.

At quantumuis graues fuerint Rome et in Italia Ecclesie et regni turbe, quas Henriciani et fautores pseudopape Wiberti his temporibus excitarunt, haud tamen minores fuere tumultus in Germania, adeo ut, diuisis inter se in uarias factiones urbibus  et prouinciis, ipse etiam Henricus non semel in uite et imperii periculum inciderit. Welpho autem Bauarie dux, qui ei aduersabatur, iam ab initio huius anni, ut narrat Trithemius, Augustam uindelicorum occupauerat, capto eius urbis episcopatus inuasore Sigefrido. Quo etiam tempore alius schismaticus, qui Wormatie sedem antea inuaserat, facti penitens, relicto episcopatu, Hirsaugiam secessit et monachus ibi effectus est. Interea Hugo comes de Egentheim Alsatiam recepit; et Metenses, cum audiissent Urbanum in uictoris demortui locum suffectum fuisse, idque in Germania fuisse promulgatum, pulso Brunone pseudepiscopo, qui post alterum inuasorem, sed iam tunc penitentem, hanc sedem occupare tentabat, palam protestati sunt nullum se unquam  alium episcopum, preter Hermannum, qui uerus et legitimus eorum pastor erat, ob idque ab Henricianis in Tuscia captiuus detinebatur, recepturos. Unde Bruno adeo ab omnibus despectus est, teste Bertoldo, ut anno sequenti ad Catholicorum partem repedare compulsus fuerit.

Hoc etiam anno, aut certe sequenti, crebrescentibus ad tumulum beati Stanislai Cracouiensis episcopi miraculis, sacrum eius corpus die 27 Septembris ex sancti Michelis templo in ecclesiam cathedralem solemni ritu translatum fuit. Ei postea Innocentius Iu sacros honores decreuit, et exhinc inter martyres celebratur. Hec fusius apud Longinum eius uite scriptorem.

At prosperos illos euentus mors aliquot sanctorum  uirorum interturbauit. Ex his fuit Burchardus Halberstatensis episcopus, quem schismatici immani sacrilegio die uIII Idus Aprilis interfecerunt. Hunc breui secuti sunt Wigoldus episcopus Augustanus, Bernhardus, qui fuerat Constantiensis Ecclesie scholarum magister, Bertoldus item egregius doctor, et qui pre ceteris illustris erat, Gebehardus archiepiscopus, Salisburgensis Ecclesie catholice propugnator indefessus, ad quem eiusque collegas Urbanus primam omnium, pontifex factus, epistolam de sua electione scripserat. Obiit XuII Kal. Iulii ut in eius uita legitur, edita Auguste uindelicorum. Librum scripsit contra schismaticos, quem Tegnagellus in sua collectione integrum exhibet. Preter hec,  Saxonibus cum Henrico reconciliatis, Hermannus qui aduersus eum in regem electus fuerat, compulsus est in Lotharingiam se recipere, ubi paulo post defunctus, Metis sepultus est. uerum postea, mutatis uicibus, Saxones iterum aduersus Henricum rebellarunt, et ipse insignibus regiis spoliatus turpi er uictus fugatusque fuit, ut refert Bertoldus ad finem huius anni, ubi scribit Henricum biduana obsidione ad confessionem anathematis et expetitionem reconciliationis adactum fuisse. At diuturna non fuit nec sincera hec reconciliatio, et paulo post suorum promissorum oblitus rursus rediit ad uomitum. Hec licet Dodochinus sancti Disibodi abbas anno sequente consignat in Appendice ad Marianum Scotum, quem sequitur Trithemius: preferenda est Bertoldi  tum uiuentis auctoritas, qui hanc cladem Henrico illatam bis commemorat, sub finem nempe huius anni et sequentis initio, quod pro more suo a Christi Natalium festiuitate repetit. Porro uictoriam, quam ea occasione Ekkehardus marchio de Henrico reportauit, tantam fuisse asseuerat Bertoldus, ut imperator, perditis regalibus insignibus, uix de manibus insequentium ereptus, e Thuringia ubi Gleicham arcem obsidebat, Banbergam usque fugere coactus fuerit, ibique Natalium Christi festiuitatem absque ullo apparatu inglorius solemnizare.



XL. Epistola decretalis ad Pibonem.

Circa illud tempus Urbanus a Pibone Tullensium episcopo de uariis causis interrogatus decretalem ad eum epistolam, cum consensu synodalis concilii, rescripsit,  quam primis Urbani pontificatus annis scriptam fuisse ex eo colligimus, quod in ea pontifex capite 4 innuat se Piboni respondere, antequam ullum concilium generale celebrasset. At anno 1089, ut habet Bertoldus, Urbanus generalem synodum 115 episcoporum collegit. Forte Pibo, cum post iter Ierosolymitanum in monasterio Sancti Benigni Diuione monachum induisset, ad ecclesiam suam redire paulo postea iussus, has Urbano difficultates proposuit. Iter illud susceperat anno 1083, et Tullum iam reuersus erat anno 1088, ubi obiit anno 1107.



XL bis. Urbanus Rome moratur.

Primos huius anni  menses, Rome in insula, ut refert Bertoldus, que inter duos pontes sita est,  transegit Urbanus, et quidem his in angustiis positus, quas paulo superius ex Pandulfo commemorauimus, nichil omnino subtrahens utilium, quominus gregi sibi commisso in omnibus prodesset; ita maiora negotia pertractans, ut tamen ea que tanti non uidebantur esse momenti curaret; ac sic iis que ad uniuersale Ecclesie regimen pertinebant intentus, ut non negligeret priuatorum negotia, que ad eum referebantur. Hec omnia rerum ab eo gestarum series uera esse comprobabit. Huius anni initio priuilegium olim exhibendum concessit canonicis regularibus sancti Ioannis de uineis apud Suessionas ut eos sub apostolice sedis tutela positos ad arctiorem regule sue praxim, quam paulo ante susceperant, magis ac magis obseruandam adhortaretur:  quare super omnia statuit, ut canonice constitutiones, perpetuis temporibus in eorum Ecclesia inuiolabiter obseruarentur. Has constitutiones uidisse et approbasse Urbanus dicitur in ueteri eius loci Chronico, cuius auctor id probat ex earum titulo, qui in authentico earum exemplari, et forte autographo, suo tempore habebatur. Hec sunt eius uerba de Urbano loquentis: Is primus fuit erga canonicam nostram, sic ueteres canonicorum regularium monasteria appellare consueuerant, benedictionum apostolicarum et largitionum distributor, qui constitutiones nobis proprias et particulares approbauit et corroborauit, quemadmodum titulus illis prefixus connotat. »Incipiunt canonice institutiones Ecclesie  Sancti Ioannis in uineis, edite secundum regulam Sancti Augustini, confirmate a bone memorie uiro Urbano pontifice II quas debemus inuiolabiliter seruare. Duabus autem et quadraginta lectionibus absoluuntur,« etc. Certe Urbanum pontificem speciali dilectione prosecutum fuisse canonicos regulares sancti Augustini, qui tunc recens excitati in Ecclesia florebant, probant uaria eius diplomata que supersunt, suis locis proferenda. Ex quibus Gerosius prepositus Reicherspergensis in expositione psalmi 64 seu libro De corrupto statu Eccelsie ad Eugenium III papam, tomo u Miscellaneorum Baluz. edito locum insignem profert, quem seorsum edere uisum non est, cum iisdem omnino uerbis habeatur in plerisque canonicorum regularium priuilegiis.  Porro aliud Sancti Ioannis Suessionensis priuilegium ex Sirmondi schedis, quod etiam ex codice ms. regine Suecie, nunc Ottoboniano, Rome habemus, edidit Labbeus tomo X Conciliorum, sed quod prioris excerptum facile crederemus, nisi preter pauca alia, diuersam haberet chronicam notam. Et quidem non omnino insolens est, ut idem pontifex duobus diplomatibus, diuerso tempore datis, eadem ferme iura uni loco concesserit; quo autem anno datum istud fuerit, ne coniiciendo quidem expiscari potuimus, presertim cum in cod. ms. decretalis formam preferat.



XLI. Priuilegium S. uictoris Massiliensis.

Ad huius quoque anni initia reuocandum est priuilegium quod Urbanus monasterio Massiliensi  Sancti uictoris primo pontificatus sui anno indulsit, non quidem indictione XI, ut uulgata exemplaria preferunt, sed XII, que huic anno conuenit. Et quidem anno precedenti die X Kalendas Martii  nondum Urbanus sedem apostolicam conscenderat, et Richardus abbas cui inscriptum est, adhuc in Hispania tunc temporis morabatur, ubi legationis apostolice, quam a Gregorio uII acceperat, munia exercebat, licet a uictore primum defecisset, postea fortasse ipsi reconciliatus. At hoc anno Ricardus, illa dignitate ab Urbano, quod minus caute, ut ait Rodericus, legationis officium obiret, et forte ob alias nobis ignotas causas exutus, et ad monasterium suum reuersus, hoc priuilegium a pontifice obtinere potuit. Nec mirum uideri debet,  tunc illi Urbanum gratificari uoluisse; necessarium quippe erat tantum uirum, cuius animus ob ablatam sibi legationem exasperari potuisset, conciliare sibi, et reipsa Richardus, sicut et Hugo Lugdunensis, qui simul a uictoris obedientia recesserant, Urbano semper postea addictissimi fuere. Non itaque submouendum est ab hoc anno priuilegium illud Massiliense, quod ad cod. ms. Tolosanum beate Marie deaurate collatum alias proferetur.



XLII. De rebus Germanicis.

Nihil autem magis cordi erat Urbano quam ut Germanie subueniret quam sciebat a schismaticis multum eo tempore conturbari. Supererant quidem adhuc ea in regione preter Hermannum Metensem,  qui ante aliquot dies sedem suam receperat, et alios paucos, omnino quatuor catholici episcopi, quorum, inquit Bertoldus, in Teutonicis partibus confortamento reliqui catholici schismaticis a principio restiterunt. Ii erant Adalbero Niceburgensis, Altmannus Patauiensis, Adelbertus Wormatiensis, et Gebehardus Constantiensis. Is ultimus ab Urbano, cum in Germania apostolice sedis apocrisiarius esset, in episcopum consecratus, probe ei notus erat: quare eumdem pontifex factus apostolice sedis legatum in tota Alemania, Baioaria, Saxonia, uicinisque regionibus creauit litteris ea de re Rome datis XIu Kalendas Maii, ut quidem hoc anno, uti docet nos Bertoldus, tantaque uisa est earum auctoritas, ut ab Iuone et Gratiano in decretis suis ueluti regule iuris omnino  certe et approbate laudari meruerint. Decretalem epistolam appellat Bertoldus, litteras synodales cardinalis Baronius, quod eas ex synodo scriptas fuisse existimauerit ut ex eius fragmento, inquit, patet quod ab Iuone laudatur. Sed id iam omnino certum est, ex eius ipsius, quam modo habemus integram, lectione: hanc nempe a se scriptam fuisse pontifex testatur fratrum suorum communicato consilio, diuque excommunicationis, de qua potissimum in ea agitur, questione tractata atque adeo in subsequentibus conciliis nichil aliud ea de re, quam quod in ea epistola prescribitur, decretum fuit. Preter alia uero bene multa, que potissimum in his litteris nouo suo legato commendat Urbanus, preclaras regulas prescribit de modo recipiendorum excommunicatorum  ad penitentiam. Qua in re acerbissimis illis temporibus magna cautela adhibenda erat, ne facilitate recipiendi lapsos Ecclesie disciplina labefactaretur, aut econtrario nimia austeritate exacerbarentur animi eorum, qui quadam ueluti necessitate, aut certe leuitate ingenii, potius quam malitia in excommunicationem incurrerant: quippe cum, uti obseruat Bertoldus, Guibertus eiusque complices, per fas et nefas, sepe etiam accepto pretio, sectatores suos per diuersa loca ordinare non cessarent, excommunicationis malum intantum propagabatur, ut etiam, Catholici uix se ab eorum contagio possent illesos custodire. Quare prouidus pontifex et pius complures excommunicatorum gradus distinguit, ut et superborum ac peruicacium temeritati resistatur, et simul  succurratur simplicium ac infirmorum imbecillitati.

Quod uero in ea epistola Urbanus declarat se, in his penitentie gradibus assignandis, Gregorii uII uestigiis inhesisse, confirmatur ex epistole fragmento, quod Hugo Flauiniacensis in Chronico suo refert, in quo Gregorius morti proximus dicitur omnes, exceptis Henrico et Guiberto, ac principalibus personis que consilio aut auxilio fauebant illorum nequitie et impietati absoluisse et benedixisse.

Iam uero si queratur qua in synodo grauis illa questio de excommunicatis agitata fuerit, de qua ad Gebehardum scribit Urbanus, non admodum facilis erit responsio, nisi forte id factum fuisse dicatur  in illa synodo generali 115 episcoporum quam hoc anno et quidem Rome, ut multi uolunt, Urbanus apud Bertoldum collegisse dicitur, in qua ut idem auctor ait: Ecclesiastica statuta suorum predecessorum apostolica auctoritate confirmauit. Illud tamen incommodi est in hac sententia quod Urbanus communicato quidem fratrum consilio epistolam ad Gebehardum se scripsisse dicat, sed paulo inferius id in synodo generali factum non fuisse aperte fateatur. Ut ut sit, certum est ea in synodo Rome aut quouis alio in loco habita, quam Bertoldus commemorat, sicut et Urbanus in epistola sua faciendum decernit, mitius actum fuisse cum iis, qui nonnisi occasione aut metu, aut ui ad schismaticos defecerant, posteaque ad Ecclesiam fuerant reuersi. Unde Romani,  ut idem auctor narrat, in tantum aduersus Guibertum efferbuerunt, ut ab iis turpiter fuerit expulsus et coactus iuramento promittere, quod non amplius apostolicam sedem inuadere presumeret, adeo ut, iam aliquantulum diuturna regni discordia inter Catholicos et schismaticos exinde tepescere ceperit, ut non iam bellum ad inuicem, sed pacem componere sanius iudicarent. Imo res eo processerat ut, colloquio inter Henricum et eos qui ab Urbano stabant habito, spes aliqua effulgeret pacis in Ecclesia et imperio restituende. Isti enim Henrico pollicebantur se ei auxilio et consilio nusquam non adfuturos, si dimisso Guiberto uellet ad ecclesiasticam communionem per catholicum pastorem remeare. Quam conditionem non multum Henricus respuebat.  Sed restitere sue ipsius factionis episcopi, quod uererentur ne pace composita cum Guiberto et ipsi exauctorarentur. Quare et ei penitus hac uice dissuaserunt ne sancte Ecclesie reconciliaretur.



XLIII. Schismaticorum furor. Mors Bonizonis episcopi.

Ea, uti uidetur, occasione ita creuit schismaticorum in Catholicos odium, ut etiam aliquot Catholicorum episcopos interimere ausi fuerint. Horret animus in referenda Bonizonis Sutriensis crudeli morte, quem et cum propria urbe eiectum Placentini pro episcopo recepissent, schismatici, effossis oculis truncatisque pene omnibus membris, immaniter, uti refert Bertoldus, trucidarunt, quod 14 Iulii contigisse discimus ex eius epitaphio apud  Ughellum tomo II Italie sacre: simili fere supplicio affectus fuit a schismaticis Liprandus presbyter Mediolanensis, cui nasum et aures in contumeliam preciderunt. Porro Bonizonis aliquot opuscula recenset Lambecius tomo II Bibliothece Cesaree, nempe paradisum Augustinianum ex beati Augustini sententiis et uerbis omnino contextum, quem sancto Ioanni Gualberto nuncupauit; Librum decretalem, et Epitomen historie pontificum Romanorum, quam Martinus Polonus laudauit. Idem scripsit librum De sacramentis ad Galterium Leonensis monasterii abbatem, quem in codice ms. Ambrosiane bibliothece inuenit Mabillonius: ad rem nostram magis spectat eius liber De gestis Urbani ibidem  memoratus, quem etiam ipsemet sub finem Epitomes laudat, his uerbis a Lambecio libro II, c. 8, relatis: Urbani uero pontificis acta et de eius uictoria si quis scire uoluerit, legat librum quem scripsit in Hugonem, cardinalem scilicet schismaticum cognomento Album, et ibi inueniet ad plenum dilucidata que uoluerit.

At istud opus aut periit, aut certe incognitum alicubi latet; sicut et dialogus Gualfredi episcopi Senensis de utroque apostolico, in quo interlocutores producebat Urbanum et Guibertum, ut uidere est apud Ughellum tomo III Italie sacre. Sed ad schismaticos reuertamur, qui non minus in Germania quam in Italia seuiebant. Ibi enim Hugo comes de Egensheim strenuus Catholicorum defensor, cum  Argentorati apud episcopum nichil diffidens moraretur, ab eius ministris pridie Nonas Septembris, ut narrat Bertoldus, dolose interemptus est. Hoc ipso etiam anno, uti idem auctor refert, Petrus Albanensis episcopus, cognomento Ignitus, in persequendis Simoniacis nominatissimus obiit, cuius memoriam uI Idus Ianuarii uulgata Martyrologia celebrant. Eodem anno die Iu Nonas Maii, ut habet Hugo Flauiniacensis abbas in Chronico uirdunensi, tomo II Bibliothece noue Labbeane, Theodoricus uirdunensis antistes supremum obiit diem, Ecclesie Romane reconciliatus a Gerardo antea archidiacono, tunc monacho Sancti uitoni, cui pontifex excommunicatos absoluendi potestatem contulerat, ut paulo fusius narrat Laurentius de Leodio in Historia  episcoporum uirdunensium, tomo XII Spicilegii Acheriani.



XLIu. Mathildis Welphoni nubit.

Urbanus interea, ut nouo robore Catholicorum partes firmaret, uoluit Mathildem comitissam, Godefridi ducis relictam, Welphoni alterius Welphonis ducis Bauarie filio nuptui tradere, quod reipsa hoc anno factum fuisse tradit Bertoldus, non tam pro incontinentia, nunquam enim matrimonio usi fuerunt, ut idem auctor asserit paulo inferius, quam pro Romani pontificis obedientia, ut nempe Mathildis uirilius sancte Romane Ecclesie contra schismaticos posset subuenire. uolunt nonnulli Urbanum harum nuptiarum occasione Senas usque in Tusciam  properasse, ubi Mathildem conuenisse dicitur, quod quidem Bertoldus reticuit; sed testatur Catholicorum hostes nichil omisisse, ut Welphonem lacesserent, quem tamen frustra impetere tentauerunt: quare cum, ut idem auctor prosequitur, ei resistere non possent treugas usque in Pascha ab eo per interuentum coniugis eius implorauerunt. Nec plura potuit Henricus. De predicto coniugio tristatus expeditionem in Saxoniam parauit, ex qua paulo post fractis uiribus sine honore reuerti compulsus est.



XLu. Gebehardi episcopi zelus.

Interim Gebehardus auctoritate legationis apostolice, qua initio huius anni, ut diximus, donatus fuerat, gnauiter utebatur; eo etiam titulo maxime  laudandus, quod, uti Trithemius refert, inter episcopales curas, regularis uite feruorem, quem sub Wittelmo abbate Hirsaugie hauserat, nunquam intermiserit. Is monasterium Hirsaugiense ab eodem sancto abbate recens restructum, et cellam Richenbacensem auctoritate Urbani consecrauit; sed sua in defendendis Ecclesie causis magnanimitas tunc potissimum enituit, occasione Ottonis cuiusdam in Alemannia comitis, quem ob publicum cum uxore Ludouici comitis quam uiuente marito sibi copulauerat, adulterium excommunicauit: satis quippe non fuit nouo illi Baptiste adulterum uiuentem arguisse, nisi eum quoque post mortem quam impenitens pertulerat, insequeretur. Cum enim Ottoni Ludouici milites, qui tantum domini sui dedecus  ferre non poterant, caput amputassent, ac eius corpus in quodam monasterio ab eo constructo fuisset sepultum; illud Gehebardus foras proiici iussit, atque asini, ut ex Scripture uerbis , refert Bertoldus, sepultura donari id est absque sepultura dimitti: quod reuera factum est, et bona eius a militibus direpta fuere, ut in eo, ait idem auctor, maledictiones Prophete in Iudam traditorem Et diripiant alieni labores eius  adimplerentur.



XLuI. Fiscamni exemptio firmatur.

Haud minori animo sedis apostolice maiestatem uindicauit in Northmannia ipse Urbanus. Quippe cum Willelmus archiepiscopus Rothomagensis ob sublatum Ecclesie sue a comite Roberto Gisortii  oppidum, totam Northmanniam sacris interdixisset, ac monachi Fiscamnenses, quod soli Romano pontifici subiecti essent, officium diuinum intermittere noluissent, ab archiepiscopo excommunicati sunt. Sed re ad Urbanum delata, ille archiepiscopum ipsum pallii usu interdixit: quem non nisi post multas preces, et legationes tam ab ipso archiepiscopo, quam a comite Romam missas ei restituit; et ne quid in posterum simile fieret Ecclesie Fiscamnensis priuilegia nouo diplomate confirmauit. Non quidem licuit Urbani litteras inuenire, sed superest eius rei notitia in ueteri instrumento tunc temporis, scripta que in collectione epist. pontif. integra exhibebitur. An uero de hac interdictione intelligendus sit Eadmerus lib. Iu Nouor. quam leuatam  fuisse interuentu sancti Anselmi scribit, alii uiderint.



XLuII. Monachos Becci apud Pontisaram urbem tuetur.

Eidem Willelmo archiepiscopo Urbanus scripsit circa illud tempus in gratiam monachorum Beccensium, qui in ecclesia Sancti Petri apud Pontisaram degebant. Hoc Pontisarensis oppidi accole, canonicis Sancti Mellonis adiuncti, prohibere conabantur, ne signa ad officium diuinum pulsarent. Quod irreligiosum esse ac inhumanum pronuntiat pontifex, uultque ut deinceps id eis liberum sit: littere date sunt trans Tiberim III Kalendas Augusti, quas proinde ad hunc annum reuocandas esse coniicimus.



XLuIII. Priuilegium S. Pontii Tomeriarum.


Paulo ante illud tempus, id est ipsis Kalendis Iulii, insigne priuilegium concessit Urbanus Frotardo abbati Sancti Pontii Tomeriarum in Gallia Narbonensi, quo locum illum a cuiuscunque episcopi iurisdictione eximit, aliisque compluribus prerogatiuis exornat: illud debemus beneficio clarissimi uiri Stephani Baluzii, atque ultima est, nisi fallor, bulla, in qua Ioannes presignatoris domini pape titulo usus est.



XLIX. Urbanus scribit de restauranda Tarraconensi urbe.

Scripsit quoque eadem die pontifex ad Catalanie proceres quos ad reparandam Tarraconensem urbem adhortatur, ut presidium sit firmum aduersus Sarracenos, et in ea cathedra episcopalis restitui possit.  Tunc commissa erat iam a multis annis episcopo Ausonensi cura Tarraconensis Ecclesie, exstincta in ea prouincia metropolitica dignitate, que ad Narbonensem archiepiscopum decreto comprouincialium episcoporum et populorum consensu deuoluta fuerat. Hanc uero restitutionem potissimum urgebat Berangerius Ausonensis episcopus, sperans se eo pacto ad metropolitani dignitatem haud dubie peruenturum, et quidem eadem causa diu, ut testatur ipse pontifex, Rome moratus est, cum huc ad inuisenda apostolorum limina, suaque obsequia nouo pontifici reddenda, huius anni initio, aut sub finem precedentis accessisset. Date sunt he littere Rome, Kalendis Iulii hoc anno. Tarraconensis tamen Ecclesia  nonnisi biennio postea, ut dicemus, dignitatem suam recuperauit.



L. Ioannes diaconus fit cancellarius.

Porro littere quas ea occasione Urbanus scripsit, date dicuntur per manus Ioannis sancte Romane Ecclesie diaconi cardinalis et cancellarii, cum antea, ut diximus, Ioannes presignatoris domini Urbani titulum semper adhibuisset: unde coniici potest, eum tunc primum Romane Ecclesie cancellarii dignitatem obtinuisse. Certe Pandulfus in uita Gelasii II  obseruat eum ab Urbano, qui tunc Rome inter duos pontes in magnis angustiis constitutus morabatur, cancellarium fuisse institutum, proindeque non in Casinensi monasterio, quando primum in pontificis comitatum assumptus  fuit, aut reliquo tempore, quod in uariis itineribus in quibus pontifici adhesit, exactum est. Hec sunt Pandulfi uerba post enarratas calamitates, quas Rome pontifex sub finem anni precedentis, et huius initio pertulerat. Tunc papa litteratissimus et facundus fratrem Ioannem uirum utique sapientem ac prouidum sentiens, ordinauit, admouit, suumque cancellarium ex intima deliberatione constituit: ut per eloquentiam sibi a Domino traditam, antiqui leporis et elegantie stylum, in sede apostolica iam pene omnem deperditum, sancto dictante Spiritu, Ioannes Dei gratia reformaret, ac Leoninum cursum lucida uelocitate reduceret. Et quidem omnes ferme Urbani bulle date sunt per manus Ioannis diaconi cardinalis,  etc. Unde mirari subit Petrum Diaconum in libro De uiris illustribus Casinensis monasterii cap. 31 laudasse Leonem quemdam cardinalem qui scripsit ex nomine Urbani pape quamplures epistolas, et fecit registrum eius. In quem locum Marus, post reprehensos Baronium et Posseuinum, aliosque auctores, qui hunc Leonem cum Leone Marsicano, uulgo Ostiensi dicto, Chronici Casinensis auctore, de quo Petrus capite precedenti egerat, confuderunt, subiungit Leonem istum complures epistolas exarasse, ex quibus, inquit, uiginti sub Urbani nomine apud Binium tomo uII Conciliorum edite sunt. At nusquam reperire licuit ullam siue bullam siue epistolam Urbani, que a Leone scripta fuisse dicatur, sed, ut diximus, plereque, imo fere omnes a Ioanne  scripte fuerunt; quod mirum est a Petro, etiam ubi de illo Ioanne sub Gelasii II nomine egit, omissum fuisse.



LI. Rainaldi archiepiscopi Remensis iter Romam.

Circa medium huius anni Raynaldus Remorum antistes Romam aduenit ab Urbano inuitatus, quod iter ante Maii finem eum incepisse colligitur ex illius charta in gratiam monachorum Remigianorum data hoc anno 1089, indictione XII, Philippi Francorum regis 30, proindeque ante diem uicesimum tertium Maii. Nam hoc ipso die Philippus tricesimum regni sui annum incepit, consecratus Remis ante sui patris obitum, die sacro Pentecostes, anno 1059. In illa autem charta, quam Marlotus edidit tomo II Metropolis Remensis, libro II, cap. 4  Rainaldus, cum ex petitione domini pape Urbani apostolorum limina Ecclesiamque Romanam uisitare aggrederetur, ante corpus beatissimi et gloriosissimi patroni sui Remigii oratione facta, in capitulum perrexit de suo itinere locuturus, ibique altare de uico sancti Remigii abbati Henrico totique archicenobii Remigiani congregationi concessit. Cum uero, ut Bertoldus refert, Urbanus hoc anno litteras Philippi regis Francorum debitam subiectionem ei promittentis susceperit, uerisimile est eas a Raynaldo fuisse delatas. Erat enim, ut ipse pontifex in quadam epistola testatur, Philippo acceptissimus. Forte reliquum huius anni exegit Rome: nam, ut inferius dicemus, amplissimum priuilegium ab Urbano sub huius anni finem accepit.



LII. Pax cum Grecis inita.


Aliquam etiam inter Grecos et Latinos concordiam eodem tempore initam fuisse colligi potest ex Bertoldo, qui refert Urbanum per suos legatos absoluisse imperatorem Constantinopolitanum ab excommunicatione. Is erat Alexius Comnenus. qui anno precedenti, ut ex Gaufredo Malaterra uidimus, § 29, Urbanum Constantinopolim inuitauerat, ut concilio congregato, disputatio inter Grecos et Latinos fieret, dicens se libenter discussioni catholice assensurum. Unde uero simile est, quod etsi id ob temporum difficultates per seipsum prestare non potuerit Urbanus, suos tamen legatos in Greciam miserit, qui hanc qualemcunque pacem inter Latinam et Grecam  Ecclesiam composuerint, forte utrique genti suum ritum permittendo: nam, de fermenti usu in eucaristia potissimum agebatur, donec aliquid firmius in concilio generali decerneretur.



LIII. De pace agitur inter Roberti Guiscardi filios ab Urbani legato composita.

Pacem quam Urbanus per legatum suum composuisse dicitur hoc anno inter Rogerium et Boamundum Roberti Guiscardi filios, qui ob paternam hereditatem inter se dissidebant, ut narrat Roccus Pyrrhus tomo III Sicilie sacre in notitia uI que est de Ecclesia Mazarensi. Is auctor profert fragmentum libri tricesimi historiarum Leonis Marsicani de Gregorio uII et Urbano II, in quo huius dissidii historia memoratur. At illud Leonis opus ignotum est,  nisi, quod quidem uerum existimo, sit Historia peregrinorum quam Petrus Diaconus libro III De uiris illustribus monasterii Casinensis, capite 30, eidem Leoni tribuit: in ea quippe agitur de illa pace inter Roberti filios inita. Et quidem isti peregrini non uidentur alii esse ab iis qui post concilium Claromontanum in Orientem profecti sunt ad sacras expeditiones, ex quibus fuit Henricus monachus ordinis Benedictini ad hanc inter fratres concordiam componendam ab Urbano legatus, qui postmodum cum Boamundo ad bellum sacrum profectus, factus est primus ex Latinis Antiochenus patriarcha; cuius in hac expeditione acta Leo qui fuerat eius educator, in laudato fragmento potissimum narrat. Sic autem, post multa de illius parentibus premissa, sermonem  prosequitur: Henricus iam adolescens anno 1089 transmittitur a papa Urbano II, ut pacem ineat inter Rogerium et Boamundum fratres, contendentes de regno Calabrie et Apulie post obitum patris Roberti Guiscardi; a quibus constitutus arbiter et iudex, equali lance regnum diuisit. Inde ad Urbanum rediit, ut de felici legatione rationem redderet.

Meminit etiam Gaufridus Malaterra libro Iu, cap. 10, alicuius dissensionis que inter Rogerium et Boamundum, post Roberti eorum patris obitum, orta ad biennium usque perdurauit. Sed cum idem auctor capite sequenti innuere uideatur hoc dissidium, de quo loquitur anno 1086, utriusque principis fidelium consilio fuisse compositum, nonnulli fortasse existimabunt Gaufridum de iis que ante Urbani pontificatum  contigerant, Leonem uero de altera inter fratres altercatione quam Urbani legatus composuit, scripsisse. At utrumque auctorem de uno et eodem bello, quod Urbani tempore inter eos principes exarsit, fuisse locutum, facile demonstratur. Etenim preterquam quod nemo dixerit inter Roberti obitum qui anno 1085, mense Iulio, contigit, et annum 1086, biennium intercessisse, Gaufridus ipse scrupulum omnem remouet, ubi ait, huius pacis gratia Barium Boamundo cessisse: certum quippe est ex Ioanne archidiacono Barensi, qui tunc temporis in illis partibus uiuebat, Barensem urbem paulo ante synodum Melphitanam, cui anno 1089 prefuit Urbanus, e Rogerii potestate in Boamundi eius fratris ditionem  translatam fuisse. Hic quippe auctor in Historia inuentionis sancti Sabini de Elie archiepiscopi consecratione agens ait, Eliam in Barensem archiepiscopum uoluntate et consensu Rogerii ducis proindeque eius loci domini, fuisse electum. Tum subiungit Urbanum papam, qui eo tempore synodum apud Melphiam celebrabat, a Boamundo, qui Barum iam suo tenebat sub dominio, inuitatum in eamdem urbem uenisse, ubi Eliam consecrauit. Ex quo loco manifestum est Barium paulo ante synodum Melphitanam ad Rogerium pertinuisse, quando quidem Elie electio cum eius consensu facta est; et paulo post transiisse ad Boamundum, cum iam sub finem concilii eam sub suo habuisse dominio dicatur; quod cum ex pacis inite conditione factum fuisse Gaufridus  scripserit, concludendum est eam pacem, quam ille auctor memorat, aut paulo ante concilium Melphitanum, aut certe eo durante, proindeque anno 1089, quem etiam Leo in fragmento laudato assignauit, fuisse compositam. Nostram sententiam confirmant Lupus Protospata et Robertus Salernitanus, auctores domestici, qui scribunt bellum Rogerium inter et Boamundum Roberti filios exarsisse anno 1088, nec tamen assentiri possum Peregrinio suspicanti in castigationibus ad Lupum initam illam fuisse concordiam in ipso concilio Melphitano. Ea enim, ut ex Leonis fragmento constat, interueniente Urbani absentis legato facta est, non proinde in concilio Melphitano, cui Urbanus ipse presens aderat et presidebat. Non idcirco tamen dixerim pacem illam diu  ante concilium initam fuisse. Quin potius in eo pontificis et Patrum auctoritate confirmatam fuisse libenter asseuerarem, nisi Leo ea de re in laudato fragmento siluisset.



LIu. Concilium Melphitanum. Eius canones. Alia statuta.---In hac synodo Rogerius fit sancte sedis ligius, et mitra Petro abbati datur.

Illud concilium ineunte autumno presentis anni Urbanus celebrauit apud Melphiam Apulie urbem, cui episcopi septuaginta cum duodecim abbatibus interfuisse dicuntur; huc conuenientibus, uti scribit Lupus Protospata in Chronico, omnibus episcopis Apuliensium, Calabrorum et Brutiorum, cum duce Rogerio et uniuersis comitibus Apulie et Calabrie  ac aliarum prouinciarum. Hoc est, ut forte nonnullis uidebitur, concilium quod Bertoldus ad hunc annum generalem synodum 115 episcoporum appellat, in qua Urbanus suorum predecessorum statuta auctoritate apostolica confirmauit. Quanquam alii, et quidem, ut fatendum est, non absque aliquo probabili fundamento, synodum a Bertoldo laudatam Rome habitam fuisse uolunt, ut supra, num. 43, diximus. Conditi sunt in hac Melphitana synodo canones sexdecim in quibus preclara, potissimum aduersus Simoniam et incontinentiam clericorum, statuta continentur. Decernitur etiam cuius etatis esse debeant promouendi ad ordines sacros, quiue sint ab iis repellendi; tum prohibentur clericis uestes indecore et seculares, nonnullaque alia statuuntur de  monasteriorum bonis: denique monentur episcopi, ut a falsis penitentiis caueatur.

Preterea Ioannes diaconus cardinalis et cancellarius Romane Ecclesie, in epistola ad abbatem Molismensem, que in Labbeana editione huius concilii canonibus subiungitur, nonnulla de eo concilio habet, que prima fronte in uulgatis eius canonibus uidentur desiderari: ut scilicet, que usque ad istud concilium per principes data monasteriis fuerant, firma et integra illis permanerent, et de cetero abbates ab huiusmodi acquisitionibus abstinerent: quo, uti prosequitur, temperamento, et abbates ab ecclesiarum inuasionibus abstinuerunt, et episcopi non omnino spoliare monasteria uoluerunt. Sed his uerbis nichil aliud indicare uoluit Ioannes, quam ea que in canonibus  quinto et sexto concilii constituta fuerant aduersus abbates, qui ecclesiarum bona ipsis data absque episcoporum consensu recipere non uerebantur. Aliud item huius concilii statutum refert Lupus Protospata, quod in canonibus uulgatis non inuenitur, ut scilicet sancta treuia retineretur ab omnibus subiectis: quibus uerbis significari contendit Peregrinius concordiam inter Rogerium et Boamundum fratres initam, de qua superius diximus; cui quidem sententie haud refragabor, si hec Lupi uerba de federis illius antea pacti confirmatione et manutentione intelligantur.

In eadem synodo dux Rogerius, teste Romualdo archiepiscopo Salernitano, ligius Urbani factus promisit  iure iurando, se seruaturum fidem Romane Ecclesie et eidem pape eiusque successoribus canonice intrantibus; et accepit per uexillum ab eo terram cum ducatus honore. Consentit Ptolomeus Lucensis in libro De genealogiis edito a Surita, ubi scribit hoc sacramentum a Rogerio in synodo Melphitana prestitum fuisse, qui se ligium hominem Ecclesie confessus est pro terris Apulie. Idem auctor multa ibidem congerit de Rogerii successoribus, qui prestito pari sacramento se esse Ecclesie feudatarios agnouerunt, quosque pontifices uexilli porrectione inuestire consueuerant. Urbanum et Rogerium coniunctissimos fuisse patet, quod utriusque iussu Guillelmus Apuliensis res Northmannorum preclare in Italia gestas uersibus descripserit, uti ipse initio sui operis testatur.

 Plerique etiam contendunt in hac synodo contigisse, quod de Petro abbate Carensi passim apud uulgatos auctores legitur, Urbanum scilicet ei, cum inter alios concilii Patres nudo capite sederet, mitram misisse, qua deinceps uteretur. Et quidem licet non adeo constet, qua id occasione aut loco factum fuerit, res tamen ipsa uidetur esse certa, utpote relata ab anonymo abbate uenusino, in eiusdem beati uiri uita, quam paulo post ipsius obitum conscripsit. Non ingratum erit eius uerba huc proferre: In synodo, inquit, ei more suo nudo capite residenti, sancte memorie papa Urbanus pontificalem infulam misit, quam utique uir Domini, et pro summi pontificis reuerentia uenerabiliter recepit, et officiosissime salutauit;  et tamen eius sacerdotalis mitre usum, etiam rogante papa, contempsit. Eidem sancto uiro Urbanus imperauit ut modico uino uteretur, quod ob debilitatum omnino stomachum uocem pene amisisset, ut narrat idem auctor, et post eum uetus peta anonymus apud Ughellum tomo uII Italie sacre relatus: hec erat nostri pontificis aduersus sanctos uiros caritas et sollicitudo. Petrum uero Melphitano concilio interfuisse discimus ex ipso Urbano, qui in decreto in causa Carensis monasterii eo tempore lato testatur Alfanum Salernitanum archiepiscopum et Pertanum episcopum aduersus Petrum conquestos fuisse quod aliquot monasteria, que ad ipsos pertinebant, inuasisset: quam causam concilii tempore cum in sua camera, assistentibus sibi aliquot  episcopis, expendisset pontifex, secundum Carenses pronuntiauit, ut ipse testatur in laudato decreto, quod ex archiuo Carensi descriptum exhibebitur.

Synodum Melphitanam anno 1089, consignarunt uetustissimi quique auctores, quibus consentit breuis prefatio eius canonibus etiam in cod. ms. prefixa, nec ulla esset ea de re difficultas, nisi Baronius et plerique recentiores eam ad annum sequentem reuocare conati fuissent; decepti procul dubio auctoritate Romualdi Salernitani, qui, ut ipsis uidetur, hanc synodum ad annum 1090 retulit. At uereor, nisi sit librarii erratum, ut suspicatur Peregrinius, ne auctores illi falsi fuerint ex modo computandi quem plerique eius temporis auctores in illis ulterioris Italie regionibus adhibere solebant: illi  enim annum inchoant cum indictione Romana a mense Septembri; ita ut uulgarem calculum in annorum designatione quatuor mensibus anteuertant. Sic anonymus Barensis a Peregrinio editus, aliique passim illarum partium scriptores uulgati annos incipiunt; quos si hic imitatus fuerit Romualdus, ut quidem uero simile est, differre dicendus est a ceteris auctoribus in assignanda huius synodi epocha, utpote que exeunte mense Septembri, indictione XIII, celebrata fuit. uerum ut ut fuerit de Romualdi opinione, certum est hanc synodum anno 1089 habitam fuisse. Quod diserte habent cum Lupo Protospata alii etiam auctores equales. Nihil apertius haberi ea de re potest, quam Ioannis diaconi et cancellarii qui huic concilio interfuit, testimonium  in epistola supra laudata ad abbatem Molismensem, in qua sic habet: Secundo pontificatus sui anno dominus noster Urbanus papa concilium apud Melphiam Apulie urbem celebrauit. Et post pauca: Hoc sane concilium Melphitanum celebratum est anno Dominice Incarnationis 1089; que autem scribimus, presentes nos et audisse et uidisse noscatis. Idem probat Ioannes archidiaconus Barensis, qui, uti ceteri auctores, disertis uerbis locat Elie archiepiscopi consecrationem, que ipso Urbano teste anno 1089, mense Octobri, celebrata est, proxime post concilium Melphitanum. Sic enim loquitur in Historia inuentionis sancti Sabini apud Baronium ad annum 1091, et Ughellum tomo uII Italie sacre:  Post obitum Ursionis successit Elias archiepiscopus Barensis, qui primus abbas fuerat, corpusque sancti Nicolai sua in procuratione absque ordinatione tenebat. Hoc autem electo in archiepiscopum uoluntate atque consensu ducis Rogerii filii ducis dicti Roberti, Melfiam papam Urbanum adiuimus, qui ibidem synodum celebrabat mense Septembri, quem rogauimus, ut usque Barum descenderet, predictumque consecraret Eliam in archiepiscopatus honorem, domino Boamundo eumdem papam nobiscum deprecante, qui eo tempore Barum iam suo tenebat sub dominio. His consentit bulla ipsius Urbani ad Petrum Caue abbatem data hoc anno die XI Kalendas Octobris, in qua preter alia multa pontifex Cauensis monasterio confirmat ea loca, de quibus nuper inquit, id est in  concilio Melfitano, ut patet ex decreto quod laudatum est num. precedenti, habita questio fuerat.



Lu. Urbanus Bari transfert ossa S. Nicolai et Eliam episcopum consecrat.

Inuitatus itaque Urbanus a Boamundo, post finitam synodum Melphitanam uenusia transiit, ubi bullam quam modo laudabamus, concessit in gratiam Cauensium; tum inuisit Barensem ecclesiam tunc temporis celeberrimam, ob frequentia miracula, que ad corpus sancti Nicolai, hoc anno 1087 allatum, fieri dicebantur. Ibi beatissimi antistitis ossa pontifex propriis manibus in locum parati aditi collocauit, et licet hoc fuerit contra morem, ut ipse loquitur, Romane et apostolice Ecclesie, in propria sede Eliam Barensis et Canusine  que iam tunc unite erant, ecclesiarum archiepiscopum electum ob deuotionem sancti Nicolai, et populi id efflagitantis dilectionem consecrauit. Hec omnia fusius exponit ipse Urbanus in priuilegio, num. 26, quod ea occasione Elie et eius Barensi Ecclesie concessit die 9 Octobris datum. Porro ipsum consecrationis Elie diem discimus ex Chronico anonymi Barensis ad annum 1095 quem pro more suo a Septembri precedentis anni simul cum indictione inchoat, ubi sic habet: 1080, indict. XIII, mense Septembri, id est anno 1089, iuxta uulgarem computandi modum, intrauit Urbanus papa in ciuitate Bari pridie Kal. Octobris: et in Kal. Octobris edificauit confessionem sancti Nicolai. Eadem ferme habet Lupus Protospata ad annum 1089: Urbanus uenit in ciuitatem Barum et consecrauit illic confessionem  sancti Nicolai et Eliam archiepiscopum. Elias ex monacho Carensi factus abbas Sancti Benedicti propre portum Barensem, primus omnium in suam ecclesiam susceperat corpus sancti Nicolai ex Licia anno 1087 aduectum, deinde prefectus fuerat ecclesie recens eidem sancto exstructe in ipsa urbe Barensi, ut ex Ioanne archidiacono Barensi narrat Ordericus uitalis libro uII, cui tandem in archiepiscopum assumpto, suffectus est in abbatie regimine Eustachius monasterii Omnium Sanctorum prope eamdem urbem conditor, secundus et ultimus Sancti Nicolai abbas: nam eo pariter in archiepiscopum electo, ecclesia Sancti Nicolai ad canonicos  seculares translata est, ut narrat Ughellus tomo uII, et post eum Lubinus et alii. Eustachio abbati sancti Nicolai insigne priuilegium concessit Paschalis II anno 1106, in quo pontifex testatur corpus sancti Nicolai tempore uictoris III, ex transmarinis partibus in urbem Barisinam aduectum, ab Urbano II loco quo nunc, inquit, reuerentia digna seruatur, in crypta inferiori summa cum ueneratione, desuper altare in honorem Domini consecrato, reconditum fuisse.



LuI. An tunc concilium Troie habitum sit.

Alterum in Apulia concilium sub huius anni finem Troie celebratum fuisse uolunt Baronius, Binius, Chesnius in uitis pontificum ceterique illorum auctorum sequaces, qui illud concilium primum Troianum sub  Urbano II appellant, a Petro diacono, Iuone Carnotensi, Gratiano, Magistro sententiarum, aliisque passim celebribus auctoribus, uti aiunt, memoratum. At merito refragantur alii uiri eruditi, qui unicum sub Urbano II Troianum concilium admittunt, anno 1093, uti ex Bertoldo constat, celebratum. Unde primum illud, quod Baronius et alii auctores laudati anno 1089 consignant, expungendum esse contendunt: et quidem, nemo unquam ante illos nostre, aut nostrorum Patrum etatis auctores, duo concilia Troie sub Urbano habita laudauit; que uero a Troiano concilio, uti Labbeus obseruauit, Iuo, Gratianus aut alii auctores antiquiores protulere, nullam habent temporis notam, unde colligi possit ea uno potius quam altero anno  sancita fuisse. Denique nec Petrus ipse cuius testimonio potissimum niti uidetur Baronius, duas usquam Troie synodos agnouit; imo nec certum tempus Troiane synodo assignauit libro Iu, cap. 7, Chronici Casinensis, unde tamen argumentum suum repetunt aduersarii; sic enim caput illud absolute inchoat: Sequenti tempore papa Urbanus iterum ad has partes, Montis-Casini, adueniens, etc. Quo tempore dum apud Troiam synodum celebraret.

At, inquies, Petrus loco laudato Ioannis Caietani ordinationem in diaconum eo tempore ab Urbano factam fuisse refert, quo apud Troiam synodum idem pontifex celebrauit. Unde cum certum sit, uti superius probatum est, ex multis diplomatibus, Ioannem primo Urbani anno diaconum fuisse ordinatum,  inferre licet synodum Troianam quam hic Petrus memorat, ad Urbani pontificatus primordia esse reuocandam; proindeque cum eque certum sit eumdem pontificem anno 1093 synodum eadem in urbe celebrasse, duo Troiana concilia necessario admittenda erunt. uerum nichil certi ex hoc Petri testimonio inferri potest, nempe qui, uti obseruauit Angelus de Nuce in notis ad hunc locum, eo loci, quod et alias sepe ei contigit, exactam temporum rationem non seruauit. Deinde Ioannes ab Urbano, quando primum ad Casinense monasterium aduenit, diaconus ordinatus est; at Petrus hic non de illo sed de secundo pontificis ad sacrum montem accessu diserte loquitur, proindeque non de prima  Ioannis ordinatione, sed de altera, nempe de illius in diaconum patriarchii Lateranensis promotione intelligendus est, que sane promotio ad annum 1093, quo Troie concilium celebratum fuit, reuocari potest, sicque nulla remanet duas Troie synodos admittendi, etiam ex Petri testimonio, necessitas: sed ad rerum seriem reuertendum est.



LuII. Urbanus ecclesiam Brundusii consecrat.

Consecrato itaque apud Barium Elia archiepiscopo, Urbanus Brundusium in prouinciam Hidruntinam perrexit, ubi eum anno presenti ecclesiam dedicasse memorat Lupus Protospata auctor equalis, qui post ea que superius de Barensis archiepiscopi consecratione retulimus, hec subiungit: Et consecrauit Brundusinam ecclesiam predictus papa Urbanus. Ex  hoc Lupi testimonio emendandus est Ughellus tomo IX Italie sacre, ubi hanc dedicationem anno precedente consignauit. Eidem ecclesie episcopalem dignitatem, que ob cladem Brundusio a Sarracenis illatam Urium translata fuerat, restitui imperauit Urbanus, scriptis ea de re litteris ad Godinum episcopum, qui quod ei Uritana commoratio magis arrideret, omisso Brundusii titulo, Uritani episcopi nomine contentus erat, et quidem Brundusinum non nisi post Urbani mortem dignitatem suam recepit, ut ex Paschalis eius successoris epistola patet apud Ughellum tomo IX. Urbani ea de re epistolam, cuius fragmentum exhibet, integram in Historia Brundusina haberi monuit Ughellus loco laudato. At hanc historiam, aut saltem epistolam  integram inuenire non licuit.



LuIII. Rhegium inuisit.

Ceterum in extremam usque Calabriam penetrasse Urbanus dicendus est, si eum hoc anno Rhegium Calabrie ulterioris metropolim inuisisse, atque ab Arnulfo archiepiscopo susceptum hospitio fuisse uerum sit, uti dicitur apud Ughellum. uetum etsi inficiari nolim Urbanum in Calabriam adiisse, hoc tamen iter ab eo post Troianam synodum susceptum fuisse sustineri nequit. Etenim anno 1093, quo celebratum fuit Troianum concilium, et quidem unicum sub Urbano, uti probauimus, iam dudum Arnulfus e uiuis excesserat, sed Ughellus recentiorum duas synodos Troianas admittentium opinione haud dubie preoccupatus in hunc errorem impegit, sicque  quod hoc anno 1089 factum fuerat, ad alium transtulit.



LIX. Episcopum Melite ordinat Urbanus.

Ad illud idem iter, si coniecturis uti liceat, reuocari debet Gualterii, primi post recuperatam a Rogerio comite et Saracenis insulam Melitensis episcopi, ordinatio, quam hoc anno ab Urbano secundo celebratam fuisse testatur Rochus Pyrrhus tomo III Sicilie sacre. Certe Gualterius, sub finem huius anni, nam indictio XIII iam tunc currebat, subscripsit cuidam instrumento Sicelghaite uxoris Roberti ducis, quod ab eodem auctore tomo II in notitia Ecclesie Panormitane refertur: quod quidem instrumentum differri ulterius non potest, nam  Sicelghaita anno sequenti defuncta est, die XuI Kalendas Maii, ut ex Necrologio Casinensis monasterii discimus.



LX. S. Bruno Urbanum comitatur.

Eadem etiam occasione Brunonem Carthusianorum parentem cum Urbano Calabriam perlustrasse plusquam probabile est. Is nempe a pontifice, suo olim, ut diximus, cum litteras uir sanctus in Rhemensis Ecclesie academia doceret, discipulo euocatus, hoc anno ad illum accessit, nec dubium quin etiam eum secutus fuerit in Apuliam et Calabriam, cum eo animo Brunonem accersiuisset Urbanus, ut eius consiliis in rebus difficillimis, que tunc frequenter emergebant, uteretur. Aliud habetur eiusdem rei argumentum, quod nempe Brunonis sanctitas  ex eo tempore adeo nota fuerit apud Calabros, ut paulo post datus ei fuerit locus in ea regione ad inhabitandum, quem reipsa anno sequenti cum nonnullis e suis incolebat. Id constat ex Rogerii comitis diplomate quod G. Surianus in notis ad uitam S. Brunonis, et Ughellus tomo IX simul cum Theodori Squillacensis episcopi confirmatione ediderunt.



LXI. Donatio facta Casinensi monasterio.

Ex eo, uti uidetur, itinere Urbanum per Hirpinos Romam redeuntem inuisit Balduinus dominus Castri Pontis S. Anastasii in comitatu Telesino, qui eiusdem pontificis assensu et monitu, consentiente etiam Roffrido archiepiscopo Beneuentano, dedit Casinensi monasterio ecclesiam S. Dionysii prope illud  castrum sitam, non tamen ante quam eam a fundamentis reparatam multis donis et possessionibus locupletasset. Hanc donationem Marius uipera in chronologia archiepiscoporum Beneuentanorum refert ad presentem annum ex Petri diaconi registro et lib. Iu chronici Casin. At quod subiungit ex Falconis chronico de legatione 110 ferme nobilium Beneuentanorum ad Urbanum papam facta, erratum est. Hec nempe ad Paschalem II reuocanda est; quod uipera facile aduertere potuisset, cum ipse eam anno 1102, scilicet triennio post Urbani obitum, consignauerit.



LXII. An Urbanus Farfe abbatis electioni interfuerit.

Celebrata etiam hoc anno fuit Raynaldi in Farfensem  apud Sabinos abbatem electio, cui Urbanum interfuisse asseuerat auctor chronici breuis eiusdem monasterii, quod chronicon manu exaratum penes nos est; quanquam suspicari licet Urbani nomen pro Wiberto in chronicon illud errore amanuensis irrepsisse. Refert enim Gregorius eiusdem loci monachus et oculatus testis Wibertum, quem Clementem appellat, omnem in hoc monasterio, quod erat speciali iure imperatori subiectum, potestatem habuisse. Imo idem auctor narrans Raynaldi paulo post Berardo locum facere coacti electionem, nichil de Urbano aut Guiberto habet. Et quidem Diaconius et alii inter Guiberti cardinales recensent Theodoricum abbatem et Maginulfum monachum Farfenses,  et ipse Theodoricus sub Syluestri III nomine pontificatum ambiit.



LXIII. Concilium Santonense.

Cum hec in Italia gererentur, Amatus Oleronensis episcopus et uicarius apostolice sedis in Aquitania, concilium die quarta Nouembris celebrauit apud Santonas, in quo, teste chronico Malleacensi, ad sedem Burdigalensem, que iam ab annis ferme tribus uacua manserat, translatus est. Hanc translationem nolente, nisi sit error librarii, forte legendum uolente, Guillelmo Aquitanie duce factam fuisse testatur Adhemarus episcopus Ecolismensis in charta donationis ab eo coram illa synodo facte monasterio S. Maxentii apud Pictones, que refertur a Sammarthanis tomo I Gallie Christiane. In eadem  forte synodo agitari debebat controuersia inter monachos uindocinenses et Sancti Albini Andegauensis mota, de prioratu Credonensi, uti innuitur in ueteri instrumento tomo II Miscellan. Baluz. edito. At ne id fieret, impediuit comes Andegauensis, nec plura rescire licuit de illa synodo, quam Sammarthani in Gallia Christiana et Lopezius in Burdigalensi Historia, anno precedente non bene consignant, decepti haud dubie charta Adhemari modo laudata, que data dicitur anno 1088 Nonis Nouembris, indictione XII, at legendum 1089, quod probatur, non modo ex chronico Malleacensi modo laudato, uerum etiam in charta Willelmi cuiusdam Ferrani ab ipsis Sammarthanis relata. Qui quidem Willelmus nonnulla ecclesie Sancti Seuerini apud Burdigalam  ablata restituit anno 1088 tertio Nonas Decembris, Simone Agennensium episcopo locum Burdigalensis archiepiscopi iam ante biennium defuncti tenente. Quod sane falsum esset, si mense Octobri eiusdem anni Amatus in concilio Santonensi factus fuisset archiepiscopus. Et quidem post Gotcelini archiepiscopi obitum, qui anno 1086 contigit, sedes tribus circiter annis, ut ipsi Sammarthani obseruarunt, uacua remansit, proindeque ad annum 1089.



LXIu. Priuilegium pro Ecclesia Remensi et pro monasterio Balme.

Anno labente Urbanus Romam reuersus priuilegia nonnullis ecclesiis et monasteriis concessit. Insigne est pre ceteris illud quod Raynaldo Remorum archiantistiti eiusque ecclesie indulsit seu potius  confirmauit, datum Rome die uIII Kalendas Ianuarii, ex quo proinde inferre licet pontificem hoc anno natalium Christi solemnitatem in Urbe celebrasse. Illud priuilegium ex ueteri codice ms. descriptum lege, si otium est, in Appendice. Hoc sequetur aliud post dies tres concessum Balmensi apud Sequanos nobili monasterio, quod ex ipso autographo descriptum ab eiusdem loci ascetis accepimus.



LXu. Dalmatii archiepiscopi Narbonensis iter Romam.

uix etiam ultra huius anni finem differri potest iter Dalmatii archiepiscopi Narbonensis Romam, quod, preter alias causas, ob peruulgatam Urbani  ad Catalaunie proceres de restauranda Urbe Tarraconensi epistolam suscepit; ueritus ne hac occasione, quamuis id se salua Narbonensis Ecclesie iustitia uelle declarasset pontifex, prouincia Tarraconensi a sua iurisdictione subtraheretur. Hoc enim se prestiturum satis innuerat pontifex, nisi Narbonensis antistes hanc antiquam metropolim auctoritate priuilegii Romani ipsi subiectam fuisse probare posset. Quo priuilegio se munitum non esse haud ignorabat Dalmatius. Hoc uero iter ab eo tunc temporis susceptum fuisse inde colligimus, quod mense Martio sequentis anni concilium prouinciale in sua metropolitana urbe celebrauerit, et quidem redux e Romano itinere. Id ex eo patet quod in hac ipsa synodo finita fuerit controuersia, inter ipsum Dalmatium  et abbatem Crassensem orta, de qua apud pontificem Rome idem Dalmatius conquestus fuerat, quamque Urbanus Raynerio legato suo componendam commendauerat. Si enim ante Romanum iter sopite fuissent ille contentiones, ut reuera in ista synodo sopitas fuisse declarant eius acta, frustra postea Dalmatius illas ad pontificium tribunal Rome detulisset, frustra etiam Urbanus de his sopiendis ad legatum suum scripsisset. Hanc porro synodum initio anni sequentis celebratam fuisse ex iisdem eius actis patet apud Baluzium in conciliis prouincie Narbonensis, et Labbeum in appendice tomi X Conciliorum generalium, ubi anno Domini Incarnationis 1090 decimo tertio Kalendas Aprilis habita fuisse disertis uerbis dicitur.



LXuI. uaria negotia Raynerio legato commendat Urbanus.


Quid uero eo in itinere profecerit Dalmatius discendum est ex litteris quas ea occasione conscripsit Urbanus. Primo eum pontifex clero populoque Narbonensi, ac etiam comiti et uicecomiti commendauit, eisque precepit ut illi tanquam patri et Christi uicario obedientiam et honorem exhiberent, minatus se eos qui Ecclesie Narbonensis bona retinerent anathematis gladio feriturum. Deinde Raynerio cardinali, quem in Hispaniam legatum miserat, binas litteras scripsit, quibus maxime illi commendat ut potissimum inquirat de iniuriis quas Dalmatius se a Frotardo Tomeriarum abbate pertulisse  conquerebatur. Fortasse ille abbas abutebatur insigni priuilegio, quod, uti diximus, mense Iulio huius anni ab Urbano acceperat; unde pontifex maxime insistit in utraque ad legatum epistola, ut hanc causam diligentissime examinet, pro qua specialiter missus fuisse dicitur. Nam Frotardus, qui Romam primus uenerat, res multo aliter, ut ait ipse Urbanus in prima epistola, quam Dalmatius, presente legato ante eius in Hispaniam discessum, pontifici retulerat. Dalmatius quippe et Barcinonensis episcopus ad id Romam potissimum uenisse uidebantur, ut aduersus illum abbatem iustitiam sedis apostolice flagitarent. Denique ad ipsum Frotardum scripsit Urbanus, ut se penitus legati iudicio subiiciat; et si uera essent ea que de illo ferebantur,  plene et congrue satisfaciat ambobus illis antistitibus. Denique ei maxime commendat pontifex, ut Narbonensem antistitem sicut proprium et pastorem spiritualem . . . . reuereatur et diligat.



LXuII. Tarraconensem prouinciam Narbonensi archiepiscopo commendat.

Quod uero spectabat ad ius metropoliticum in Tarraconensem prouinciam quo breui se spoliatum iri uerebatur Dalmatius, quoniam res erat difficilis, mandauit legato suo Urbanus, ut dum Tarraconensis urbs repararetur, nichil prorsus ea de re innouaret. Res enim, ut ait u. Cl. Petrus de Marca libro Iu Marce Hispanice, erat lubrica et anceps: quare ausus non est Urbanus Dalmatii querelas insuper habere, qui, uti ipse pontifex loquitur, preiudicium  sibi factum de illa Tarraconensium episcoporum subtractione intimabat, quos Narbonensis Ecclesia per annos quadringentos sine alterius ecclesie reclamatione possederat. At ex altera parte haud ignota erat Urbano antiqua Tarraconensis Ecclesie dignitas, que casu, non ob aliquod malum facinus, miserabiliter exciderat; cum scilicet ipsa metropoli a barbaris occupata, residui prouincie episcopi cum suis ecclesiis, inconsulto Romano pontifice, Narbonensis metropolitani, utpote uicinioris, custodie et cure, potius quam iurisdictioni, multo minus seruituti attributi fuerant. Quare in his rerum ambagibus, prudens pontifex neminem uel specietenus ledere uolens, caute agendum ratus prouisorio decreto constituit ut, donec Tarraconensis urbs  repararetur, Tarraconensis prouincie episcopi Narbonensi archiepiscopo tanquam proprio metropolitano subiicerentur. Quia uero, paulo ante Toletano archiepiscopo primatum, saluis metropolitanorum iuribus, in uniuersas Hispanias contulerat, uoluti ut iidem episcopi Toletano archiepiscopo tanquam priuati obedirent, donec archiepiscopus Narbonensis se eorum primatem fuisse certa possit auctoritate monstrare. Dalmatius quippe Urbano dixerat priuilegia de primatu ecclesiam suam habuisse, ac multa protulerat ad id probandum instrumenta: quare Urbanus legato suo prescribit ut de illis priuilegiis diligenter inquirat, non quidem ut de iis iudicaret, sed ut ad se ipsum hec causa, magni utique momenti, referretur. Atque res eo in statu mansere usque ad  annum 1091, que omnia in epistolis quatuor Urbani fusius exponuntur. At hic obseruare iuuat, preter has Urbani litteras que apud Labbeum tomo X Conciliorum edite sunt, unam de his controuersiis in eiusdem tomi appendice haberi, L. cardinali presbytero datam, in qua agitur de controuersia inter Narbonensem archiepiscopum et abbatem Comoriensem nata. Sed hec epistola ea ipsa est Raynario legato inscripta, sub quo eodem titulo eius fragmentum iam Labbeus ipse retulerat inter alias Urbani epistolas. Eum fefellit exemplar quo usus est, in quo amanuensis errore L. pro R. in titulum irrepserat, sicut et Comoriensem, pro Tomeriensem. Qua de re lectorem monitum uelim, ne  quis ea occasione intrudere uelit abbatiam Comoriensem aliunde ignotam: aut denique, ut cardinali Aguirio accidit, legatum Urbani L. qui nunquam extitit, admittat. In his porro litteris preclara multa habet uigilantissimus pontifex de legati officio, cum Raynerium potissimum monet, ut ne fauore aliquo, aut nimio zelo actus, in alterutram partem contra ueri rectique regulas se abripi patiatur. Hoc ipso anno Attilanus, Zamore episcopus, ab Urbano canonizatus dicitur in Martyrologio Romano, quod an uerum sit, non una est apud auctores etiam Hispanos sententia.



LXuIII. Priuilegium monasterii S. Ioannis de Pinna.

Antequam Hispanias dimittamus, paucis agendum  est de percelebri monasterio Sancti Ioannis Baptiste de Pinna, cuius loci abbatem Aymericum Sancius Aragonum rex Romam misit, priuilegiorum sui monasterii confirmationem ab Urbano petiturum, regis et abbatis petitioni assensit pontifex, et quidem sub huius anni finem, aut certe sequentis initio, ut coniicere est ex ipso diplomate Sancii id referentis, quod datum est era MCXXXuIII, uIII Idus Maii, anno III pontificatus domni Urbani pape II, anno ab Incarnatione Domini 1090, indictione XIII, etc. Mirum autem est quantis donis et priuilegiis cumulauerint Aragonie reges locum istum sacrum, qui ad eorum sepulturam erat deputatus. Sed pre ceteris enituit potissimum Sancius, qui ter quaterue Romam eius monasterii abbates misit, ad asserenda  priuilegia et bona, que a regibus et presulibus huic monasterio collata fuerant. Iuuat ea que in uno illius diplomate pertinent ad Urbanum huc proferre, in quo sic loquitur: »Sancio abbate defuncto et domno Aymerico abbate in locum eius posito, cupiens hoc cenobium adeo prorsus munire et tueri apostolicoque simul et regali patrocinio, domnum Aymericum abbatem Rome ad beatissimum papam Urbanum misi secundum, obnixe deprecans paternitatem illius, ut predictum locum in defensione et patrocinio beatorum apostolorum Petri et Pauli susciperet, et priuilegium tale eidem loco conferre dignaretur, quo a rapacitate malorum hominum, uel ab inuasione episcoporum, nec non a preiudicio cardinalium et archiepiscoporum, seu a dominatione  mala succedentium regum, locus iisdem tueri aut defendi possit: et ut abbas eiusdem loci libere, ipse et sui, ad sedem Romanam in omnibus causis et iudiciis ecclesiasticis uel secularibus nec non et in ordinationibus abbatum, possint se reclamari. Qui beatissimus Pater Urbanus, audita mee humilitatis petitione, credo non meis meritis, sed sancti Ioannis gratia commotus, locum hunc in apostolica suscepit protectione, datoque libertatis priuilegio, apostolico patrocinio muniuit.« Hec ibi Sancius, que paulo fusius referre uisum est ad supplendum priuilegii defectum, quod inuenire non licuit. Regium uero illud diploma integrum exhibet Hieronymus Blanca in commentariis rerum Aragonensium.



LXIX. Urbani decretum de libertate nuptiarum.


Idem rex, hac aut altera occasione, Urbanum consuluit de sua ipsius nepte, an inuita uiro copulanda esset, cui eam cogente necessitate sponsam promiserat. Respondit pontifex id nequaquam fieri debere, cuius ea de re rescriptum ab Iuone et Gratiano in suis decretis adoptatum, et ab Hildeberto lib. II, epist. 26, alias 42, relatum. Huc reuocare uisum est, quod nullam usquam preferat temporis notam. Sancius, qui ab anno 1067 Aragonibus imperabat, quarta die Iunii anno 1094 occubuit, cum Oscam urbem obsideret; ad eum responsionem habet apud Iuonem Dec. pag. 8, cap. 24, et apud Gratianum 31, q. 2, c. 3, in Bullario Casinensi F. 2, p. 118.



LXX. Epistola pro monasterio Padolironensi.


Habetur alia eiusdem pontificis epistola, quam sub huius anni finem, aut saltem ante Mantuanam obsidionem, initio sequentis anni inceptam, Mathildi comitisse scripsit in gratiam Padolironensis monasterii aduersus Mantuanum episcopum. Hic ecclesiam Sancti Floriani ad illud monasterium pertinentem iniuste retinebat, adeoque uult Urbanus, ut Mathildis episcopum ad restitutionem adigat.



LXXI. Thiemo Salisburgensis archiepiscopus ordinatur.

Anni 1090 initio cum Catholici, uti narrat Bertoldus, in Baioaria inualescerent, Thiemonen antea Sancti Petri abbatem, in Salisburgensem archiepiscopum  elegerunt, quem statim solemni ritu Altmannus episcopus Patauiensis sedis apostolice legatus, assistentibus sibi Adalberone Wirtzburgensi et Meginwardo Frisingensi catholicis episcopis consecrauit. Ille uero Gebehardi sanctissimi decessoris sui uestigiis insistens, uti in eiusdem Gebehardi uita legitur, in defensione ueritatis catholice et propagatione religionis diuine multum insudauit. Hanc ordinationem uII idus Aprilis celebratam fuisse obseruat auctor Chronici Salisburgensis apud Canisium tomo uI, qui addit Thiemonem ab Urbano II pallio donatum fuisse.



LXXII. Priuilegia uaria.

Eodem tempore, si nullus in anno et mense designandis error irrepserit, Urbanus preposituram  Reitempurchensem in Frisingensis Bauarie urbis diecesi sitam, apostolice sedi a Welphone Baioariorum duce eiusque coniuge Iuditha ablatam, sub speciali Romane Ecclesie tuitione suscepit. Bullam ea de re refert Hundius tomo III metropolis Salisburgensis. At non satis sibi constant chronologici characteres in ea appositi; data quippe dicitur Anagnie mense Februario huius anni, indictione Xu que eo anno erat XIII; deinde sententia Scripture sacre que in sigillo adhiberi solet, Urbano III non II conuenit. Urbano tamen III hec bulla tribui non potest. An Lanfrancus, qui illam, absente, aut alias impedito Ioanne cancellario, conscripsit, aliam sententiam adhibuerit, incertum. Cetera uero omnia  in his notis optime sibi coherent, nec locus ullus esse uidetur de eius sinceritate dubitandi. Forte illa errata ex amanuensium incuria irrepserunt.

Nondum tamen Romam reuersus fuisse uidetur die 25 Martii huius anni, cum hac ipsa die episcopi urbis, id est cardinales Ubaldus Sauinensis et Ioannes Tusculanensis, ecclesiam Sancte Marie ad Pineam dedicasse tempore domini Urbani II pape dicantur in ueteri inscriptione quam Martinellus in Roma sacra, et Mabillonius referunt. At paulo post uaria Rome consistens diplomata diuersis locis concessit.

Ex his est priuilegium pro monasterio canonicorum regularium Sancti Antonini apud Ruthenos,  quod datum est Rome die u ante Kalendas Aprilis. Aliud ibidem ipsis Kalendis Aprilis indulsit Guillelmo abbati monasterii Sancti Theofredi apud uellauos, diecesis Aniciensis, in quo recensentur et confirmantur eiusdem monasterii possessiones. Quod aliud edidit Baluzius in suis Miscell. t. II, p. 117 in gratiam Hugonis episcopi Gratianopolitani, hac ipsa eadem die huius anni, ut quidem nobis uidetur, indultum, licet apud Baluzium ut in apographo nostro, quod ex Gratianopolitane Ecclesie chartario habemus, annum sequentem preferat, sed amanuensis errorem esse uerisimile est, non solum quod alii chronologici characteres ibi appositi annum presentem designent, uerum etiam quod scriptum per manum Gregorii scriniarii atque notarii sacri palatii, ut  precedens hac ipsa eadem die datum, sicut et alia nonnulla eiusdem temporis, dicatur, quod non habent diplomata anni sequentis, imo nec ulla alia aliorum annorum, si bene memini. uetat pontifex in hoc bulla alienationes ecclesiasticorum bonorum, et ne res defuncti episcopi, uel ecclesie a quopiam rapiantur, quas uult a canonicis integras reseruari episcopo successori futuro.

Aliud insigne priuilegium, apud Tambur. De iure abb., t. II, p. 468, paulo post precedens, id est sexta die eiusdem mensis Aprilis, indulsit Urbanus uallumbrosanis monachis, quo non modo uallis-Umbrose monasterii principis iura et possessiones, sed etiam totam multorum monasteriorum, que ibi recenset, congregationem, ante aliquot annos a  Ioanne Gualberto institutam, confirmauit. Tum decernit pontifex ut alia monasteria, que deinceps nouelle huic congregationi aggregabuntur, iisdem priuilegiis gaudeant, eorumque omnium caput sit ipsa uallis-Umbrose abbatia; adeoque constituit ut ad eius abbatis electionem, preter loci monachos, superiores quoque ceterorum omnium monasteriorum congregationis suffragii ius habeant; et si quispiam ex illis abbatibus, ad generale regimen electus fuerit, dimissa propria abbatia, ad principale cenobium transeat, cuius nutu omnia unita monasteria regantur. Datum est Rome hoc anno 1090, indictione XIII, die uIII Idus Aprilis, Urbani pontificatus anno 3, que note omnes apprime sibi coherent;  at mirum est in illo priuilegio nusquam abbatem, qui tunc ualli-Umbrose preerat, nominatum fuisse; forte quod, cum in omnis congregationis gratiam concessum fuisset ad eius generale regimen statuendum, satius iudicauerit pontifex illud omnibus uniuersum membris quam cuiquam abbatum specialiter inscribere. Tunc uero ualli-Umbrose preerat Rusticus beati Ioannis Gualberti post Rodulfum successor.



LXXIII. Decretum Rustico abbati uallumbrose, etc., inscriptum. An aliud pro limitibus diecesis Baione.

Is ipse est Rusticus, qui simul cum Petro episcopo Pistoriensi Urbanum consuluerat, de ordinatione Daimberti quem a Wecilone archiepiscopo Moguntino,  schismatico simul et Simoniaco, diaconum ordinatum, ipse pontifex in episcopum Pisanum consecrauerat. Urbani responsum a Labbeo tomo X Conciliorum ex ms. codice S. uictoris Parisiensis editum est. Cui iungenda altera ad eosdem responsio, seu potius, ut quidem uerisimile est, eiusdem responsionis altera pars que apud Gratianum habetur I, q. 7, c. 24, Daibertum. In utraque Urbanus agnoscit sibi non incompertum fuisse Daimbertum a Wecilone schismatico diaconatum suscepisse. Sed tamen qui ille non Simoniace fuerat ordinatus, ac corpore et spiritu ab hereticis egressus fuerat, eumdem utilitatibus Ecclesie pro uiribus insudantem, ex integro, Ecclesie necessitate ingruente, diaconum se constituisse respondet pontifex. Nulla est in utroque  illo responso temporis nota, ac cum certum sit Daimberti ordinationem, cuius occasione scripte sunt ille littere, ad primos pontificatus Urbani annos reuocandam esse, uix ultra hunc annum differri possunt. Quare eas huc referre uisum est.

Huc etiam referri posse mihi aliquando uisum est Urbani bullam, qua pontifex Baionensis in Nouempopulania Gallie prouincia diecesis limites prescripsisse dicitur apud Sammarthanos, tomo II Gallie Christiane, laudato ea de re scripto, quod datum aiunt u Idus Aprilis, indictione XIII, anno 1106. Et quidem hoc anno defunctus erat Urbanus; sed ex indictione, que anno 1090 conuenit, emendandum esse coniiciebam exscriptoris erratum. uerum,  uisis eius Ecclesie monumentis, que mecum illustrissimus antistes Renatus Franciscus de Beauueau communicari iussit, deprehendi errorem esse Sammarthanorum, qui Paschalis II bullam incaute ad Urbanum transtulerunt. In ea tamen legendum indictione XIu, aut certe dicendus est pontifex ut sepe alias, secutus fuisse calculum Pisanum, quo annus a fine precedentis Martii inchoabatur.



LXXIu. Priuilegium Maioria Monasterii.

Hoc item mense datum est Rome priuilegium Maioris-Monasterii prope Turonum urbem, Bernardo abbati inscriptum; quo Urbanus ipsum monasterium, uti iam a uictore III indultum fuerat, sub speciali sedis apostolice tutela suscipit; eo pacto, inter alia,  ut electus abbas a Turonensi archiepiscopo consecrationem accipiat, sed sine omnis professionis exactione. Hanc clausulam inseri curauit pontifex occasione professionis, quam episcopi ab ordinandis abbatibus exigere tunc temporis uolebant; cum econtrario hanc prestare renuerent abbates, etiam non exempti, quod in ea nescio quid Simoniaci inuenirent: preterea exempti timebant, ne eo pacto episcoporum iurisdictioni subiici uiderentur. De qua controuersia actum est fusius in prefatione ad primam partem Actorum sanctorum ordinis S. Benedicti Seculi XI, § 3. Datum est Maioris-Monasterii priuilegium die XuI Kalendas Maii. At magnis postea controuersiis occasionem prebuit. Quippe cum ex antiqua consuetudine archiepiscopus et clerus urbis  solerent paschale festum in Maiori-Monasterio celebrare, et ea occasione multa fierent illicita tanteque solemnitati haud congruentia, que hoc priuilegio abolebantur, id egre tulerunt clerici, ac nichil non aduersus monachos intentarunt, obtenta etiam aduersus eos a Rodulpho archiepiscopo excommunicationis sententia, ut illud priuilegium irritum facerent; exinde ueluti aperto bello in monachos ita deseuierunt ut etiam annonas, que in monasterium deferebantur, diriperent. Rodulfo archiepiscopo mortuo, ei alter cognominis in sede et in odio aduersus monachos successit, et licet pallium ab Urbano impetrare non potuisset, quin prius fuisset pollicitus se Maioris-Monasterii priuilegio obediturum, sponsionis tamen sue post paululum immemor,  monachos uexare decessoris sui exemplo non destitit, donec re uariis in episcoporum conuentibus agitata, tandem in concilio Claromontano concordia inita fuit, ut dicemus ad annum 1095. Tamen has rixas post Urbani obitum recruduisse ex Iuonis epistola 108 facile colligi potest.

Eo tempore, aut certe, ut uidetur, iam antea, Bernardo eiusdem loci abbati scripserat Urbanus de dimittendo monasterii regimine cogitanti, quod nescio quid uitiosi in suam ipsius ordinationem irrepsisse uereretur. Sed eam culpam si aliqua fuisset, ac quomodocunque contigisset, ei condonauit pontifex, ea conditione, ut de cetero fratrum suorum saluti uigilantius ac feruentius instare non desineret. Porro ex Iuonis Carnoteni epistola 73  intelligimus; ni fallor, hoc ipsum quod in ordinatione Bernardi reprehendebatur, nichil aliud fuisse, quam professionem archiepiscopo ab eo cum benediceretur prestitam. Ibi enim ait Iuo mirari se quod Maioris-Monasterii fratres egre suo abbati obedirent, eam ob causam quod ab archiepiscopo excommunicato benedictus, sedi eius metropolitane subiectionem promisisset. Quod friuolum Iuoni uidebatur, abbatibus hac in re et monachis minime fauenti.



LXXu. Concilium Tolose.

Quo tempore hec Urbanus in Italia gerebat, eius legati apud Tolosam concilium in Galliis celebrarunt circa festum Pentecostes, quod Bertoldus generalem  synodum appellat, et ad quam episcopos diuersarum prouinciarum conuenisse, ibique Urbanum per suos legatos multa in ecclesiasticis causis que corrigenda erant, correxisse scribit. In eo concilio, uti prosequitur idem auctor, Tolosanus episcopus de illatis sibi criminibus expurgatus est, et legatio pro restauranda Christianitate in Toletana ciuitate, rege Hispanorum supplicante, destinata fuit. Hanc porro nonnulli anno 1089, imo et alii precedente consignarunt, cui Bernardum Toletanum archiepiscopum, ex itinere Romano, ut uult Rodericus Toletanus, redeuntem interfuisse dicunt. At his preferenda est Bertoldi, tum uiuentis, auctoritas, qui disertis uerbis eam anno 1090 circa festum Pentecostes celebratam fuisse asserit. Haud tamen diffitemur Bernardum  Toletanum ei interfuisse, quod colligere licet ex Urbani epist. ad Gotthie fideles, pro monasterio Sancti Aegidii. Quenam uero legatio illa sit, que in Hispaniam, efflagitante Alfonso rege, ad restaurandam Toleti Christianitatem destinata est, uix intelligi potest, nisi his uerbis indicari dicamus, librorum officii diuini iuxta ritum Romane Ecclesie editorum receptionem, ut scilicet deinceps, abrogatis Gotthicis, Hispanice Ecclesie Romanis libris uterentur. Certe anno sequenti, agente Rainerio legato apostolico, qui huic quoque synodo interfuerat, id in concilio Legionensi, ut ibi dicemus, cautum fuit.



LXXuI. Tarraconensis urbs Romano pontifici data.

Soluta autem Tolosana synodo, Raynerius Urbani  legatus in Hispaniam pergens per Catalauniam transiuit, ubi Raymundus Barcinonis comes, aggregatis prouincie optimatibus, urbem Tarraconensem sedi apostolice solemniter donauit ea conditione, ut eam et uniuersa que ad illam attinebant, ipse ac eius posteri tenerent per manum et uocem sancti Petri, eiusque uicarii Romane sedis apostolici, per quinquennium persoluentes ei censum uiginti quinque librarum purissimi argenti, que donatio facta est per manum domni Raynerii Romane Ecclesie cardinalis, qui nunc, inquit Raymundus, legatione fungitur in partibus nostris. Aera millesima [centesima] uigesima octaua, anno ab Incarnatione Domini 1090. Huius donationis instrumentum a Labbeo, Aguirio aliisque conciliorum collectoribus editum est cui  inter alios complures Berengarius, quod sane mirum est, nisi id amanuensis liberalitati debeatur, sub Tarraconensis archiepiscopi titulo subscripsit, quamuis hac dignitate ante annum sequentem potitus non fuerit. Forte Berengarius Ausonensis Ecclesie, cui diecesis Tarraconensis unita erat, episcopus, iam tunc metropolitani nomen assumpserat, cuius auctoritatem nonnisi anno sequenti adeptus est.



LXXuII. Urbanus Bantinum monasterium protegit.

Querelas interea ad Urbanum detulit Urso Bantini monasterii in Apulia abbas, aduersus nonnullos istius prouincie optimates, qui eius monasterii res et chartas diripuerant, ipsumque contumeliis affectum latronum more spoliauerant. Rem indigne  tulit pontifex, moxque conscriptis ad Rogerium et Boamundum, Apulie principes, litteris, eos commonuit ut tam graui scandalo conueniens remedium afferrent. Quod reuera ab ipsis prestitum est, ut fusius exposuimus ad annum 1088. Urbani epistola ea de re nullam habet chronologie notam; at eam hoc anno, et quidem ante mensem Iulium scriptam fuisse facile colligitur ex Rogerii et Boamundi instrumento, quod Baronius integrum retulit: Datum Canusio anno Dominice Incarnationis 1090, ducatus u, mense Iulio, indictione XIII, quo quidem instrumento illi principes, Urbani monitis excitati, conuocatis apud Canusium prouincie optimatibus Bantini monasterii priuilegia et possessiones confirmarunt, ut eo pacto damna tam sancto loco illata utcunque  resarcire conarentur.



LXXuIII. De filio Iordani principis Capuani. Excommunicatur Cenomanorum comes.

Huc etiam reuocare libet aliud exemplum, quo comprobari potest Urbani studium aduersus eos qui iustitie iura uiolabant. Illud est iudicium, quod pontifex in Raynaldum Rinellum prouisorie tulit, accusatum, quod Iordani principis Capuani filiam adolescentulam raptu potius, quam iusti coniugii spe, inuitis parentibus sibi desponsasset. Certe hunc Raynaldum hominem uiolentum fuisse patet ex Chronico Casinensi libro Iu, cap. 9, ubi dicitur castrum Fractarum dolo a Casinatibus abstulisse, quod postea ui et armis retinere conatus est. Hoc autem iudicium quod Iuo et Gratianus retulerant,  ideo reuocamus ad presentem annum, quod ipsum ulterius differre prohibeat Iordani obitus, quem sub huius anni finem contigisse ex antiquis auctoribus Camillus Peregrinius probat.

Aliud item Urbani in emendandis uitiis sollicitudinis exemplum suggerit nobis Ordericus uitalis libro uIII, ubi scribit. Hugonem comitem Cenomanorum ab eodem pontifice hoc anno sacris fuisse interdictum, quod legitimam suam uxorem Roberti Wiscardi filiam repudiasset.



LXXIX. Schismatici ob Catholicorum mortem insolescunt. Iis respondet Stephanus episcopus Halberstatensis.

Finitis induciis, que usque ad Pascha, uti anno superiore diximus, perdurare debebant, cum Hermannus  Metensis antistes et Bertoldus dux Alemannie, acerrimi sedis apostolice defensores, sororque Bertoldi, Hungarorum regina, mense Maio, ut Bertoldus scribit, obiissent; ac paulo post Eggebertus Saxonie marchio occubuisset, insidiis, uti aiunt, Quintiliburgensis abbatisse, que Henrici Augusti soror erat, occisus, schismatici ad arma recurrere constituerunt, tanta cum animi elatione, ob eos. uti eis uidebatur, felices successus, ut de pontificiis actum esse palam diuulgarent. Certe ea erat Walbrami Magdeburgensis antistitis  sententia, qui litteras ad Ludouicum principem eo tempore scripsit, ut eum desperatis  pontificiorum rebus, quorum precipui fautores, iusto Dei iudicio, ut ipse iactitabat, misere perierant, ad Henrici partes attraheret. At longe ab ea opinione aberant Catholici, ut ex Ludouici responso discimus, quod eius nomine Stephanus, qui et Herrandus dicebatur, ex abbate Ilseburgensi episcopus Halberstatensis, Waltramo dedit. Utrasque litteras retulit Dodochinus abbas S. Disibodi, in Appendice ad Marianum Scottum, que ibi uideri possunt. Certe is Stephanus locum habere debet inter strenuos Urbani propugnatores, ob multa alia scripta quibus Ecclesiam defendisse apud Trithemium loco laudato dicitur. E re nostra fuissent quatuor epistole ad Urbanum pontificem, quas ille auctor memorat. At exciderunt.



LXXX. Henrici expeditio in Italiam. Bononiensium et aliarum Longobardie ciuitatum militie.---Penitentia militibus in iusto bello permissa.


Inter hec Henricus parata expeditione in Italiam ingreditur, cui Langobardiam deuastanti Welpho Italie dux, Mathildis uxoris sue, uti scribit Bertoldus, adhortationibus confortatus, resistere conabatur. At Mathildem suos exercitus ipsammet duxisse testatur Domnizo, qui totam hanc expeditionem, rudibus licet uersibus, egregie describit capite quarto, quod ideo fere integrum retulimus in Appendice. Sigonius hac occasione commissum fuisse censet ingens illud prelium Sorberiense, in quo Ebrardus Parmensis et Gandulfus Regiensis episcopi, qui Guiberti partes tuebantur, a Mathildis militibus uictoria potitis  capti fuere. At fallitur uir eruditissimus: Sorberiensis quippe uictoria, uel ipso Domnizone testante, ante Urbani pontificatum obtigit, quanquam capite 3 nonnulla de Urbano miscuerit ille auctor, que anticipato retulit. Et quidem Bertoldus, testis omni maior exceptione, amborum istorum episcoporum mortem anno 1085 consignat. Ceterum cum Henricus hoc anno Mantuam obsideret, Welpho et Mathildis, hanc urbem ut eam magis ac magis in sua fide continerent, ab omni tributo et uectigali exemerunt, dato ea de re diplomate Mantue anno 1090, u Kalendas Iulias, quod Sigonius refert; sed he liberalitates urbis deditionem non impediuere, anno sequenti factam. Magna autem, ut refert Bertoldus, hoc anno fames multas regiones repente  afflixit, quamuis non magna sterilitas precesserit terre: unde eam contigisse dubium non est occasione internorum illorum discidiorum que a schismaticis commouebantur.

Tradunt historie Bononiensis scriptores , nec dissentit Sigonius, sue urbis ciues in illis bellorum tumultibus egregie pontificis partes adiuuisse, memorantque institutam ea occasione militiam, in quatuor cohortes distributam, ex totidem tribubus, in quas urbs diuisa fuerat; assignatis unicuique cohorti suis tribunis et uexillis. Inde Bononienses uexilliferos appellatos fuisse uolunt. Addit Sigonius ceteras quoque Langobardie urbes Bononensium imitatione  idem institutum recepisse. Cum uero iis temporibus aperto bello pontificii aduersus schismaticos decertarent, subiit in quorumdam animos scrupulus, an subiiciendi penitentie essent Christi fideles, qui in congressibus bellicis, tunc frequentibus, excommunicatos occidissent. Huc quippe, nisi mea me coniectura fallat, reuocari debet Urbani rescriptum Lucano episcopo, quod Iuo Carnotenus et Gratianus in suis decretis retulere. Interrogatus ea de re pontifex respondit, quod etsi excommunicatorum interfectores in iusto bello, quale tunc urgebat, homicide censendi non essent; quia tamen aliquid sinistri in eorum uoluntatem irrepere potuerit, congruam eis secundum eorum intentionem satisfactionem iniungendam esse. Sic antea Patres concilii  prouincie Remensis anno 923 penitentie subiecerant eos qui in prelio Suessionico inter Robertum et Carolum de regno decertantes interfuerant, quod procul dubio uix fieri possit, ut in eiusmodi bellis intestinis solo pacis aut boni publici intuitu pugnetur. Et quidem Theodosium Magnum simili occasione laudauit sanctus Ambrosius, quod post uictoriam de Eugenio tyranno reportatam aliquandiu a sacris abstinuerit. uidendus ea de re Isidorus Pelusiota lib. Iu, epist. 200.



LXXXI. Brunonis discipulis Carthusia restituitur. Ipse cum aliis in Calabriam secedit. Recusat archiepiscopatum Rhegiensem. Eius apud pontificem auctoritas.

Quid inter hos turbines fecerit Urbanus non produnt  ueteres historici. At Bruno Carthusianorum institutor, quem anno precedenti, ut diximus, pontifex ad sese Galliis euocauerat, tum cum eo uersabatur, ut eum consiliis suis adiuuaret. Erant etiam cum Brunone ipsius discipuli, qui cum tanti Patris absentiam ferre non ualuissent, eum paulo post eius discessum, dimissa Carthusia, in Italiam secuti fuerant, quare Bruno Carthusie locum Segnio abbati Case-Dei, commisit. uerum siue quod inter tot tumultus boni illi eremite regularibus exercitiis uacare quiete non possent, siue quod Bruno ipse moleste ferret dilectam suam Carthusiam omnino uacuam relinqui, illis tandem persuasit ut illuc sub Landuini, quem uir sanctus in sui locum Carthusie priorem instituerat, regimine uicturi reuertantur:  acceptis ab Urbano litteris, queis Seguinum rogabat ut illis Carthusie eremum restitueret. Quod ita factum fuit die huius anni Xu Kalendas Octobris. Hinc colligere licet Brunonis discipulos circa mensem Iulium ex Italia discessisse. Et quidem non multo post Bruno ipse cum Lanuino et aliis sociis in Calabriam secessit, ubi cum a Rogerio Calabrie et Sicilie comite inter uenandum, uti narrant uulgati auctores, inuenti fuissent, locum condendo monasterio aptum ab eo acceperunt. Ut ut sit de ea historia, Rogerius ipse in diplomate, quod hoc anno in eorum gratiam edidit, notum omnibus uult esse, per Dei misericordiam, a Galliarum partibus ad regionem Calabrie sancte religionis uiros, Brunonem scilicet  et Lanuinum cum eorum sociis, peruenisse; qui, contempta mundialis glorie uanitate, soli Deo elegerant militare. Horum itaque, pii principis uerba refero, desiderium ego cognoscens, et ipsorum meritis et precibus apud Deum adiuuari desiderans, ab eorum caritate multis precibus obtinui, ut in terra mea locum sibi habitabilem eligerent, in quo ad seruiendum Deo qualia uellent habitacula prepararent. Tum eis locum solitarium assignat inter Arena et oppidum Stilum, cum tota silua, etc., per leuce spatium in circuitu. Huius eremi ecclesiam dedicari curauit idem Rogerius anno 1094, quod ab archiepiscopo Panormitano, assistentibus aliis quinque episcopis, factum fuisse, declarat in altera charta, que edita est a Roccho Pyrrho tomo III Sicilie sacre. Primam  uero eius principis donationem firmauit et ampliauit Theodorus Squillacensis antistes, in cuius diecesi sita erat noua illa Carthusia, uti ex eius charta patet data, die 16 Decembris huius anni, quam simul cum Rogerii donatione Urbanus post biennium, et tandem Paschalis eius successor confirmauerunt, ut uidere est apud Ughellum tomo IX Italie sacre.

Quanti autem Brunonem fecerit Urbanus, ex eo patet quod, uacante tunc temporis Rhegiensi Ecclesia, que precipua est Calabrie metropolis, ad eam ipsum euehere modis omnibus conatus fuerit, sed frustra. uir quippe sanctus Carthusiam suam omnibus seculi dignitatibus anteponebat; imo et eam pretulisset ipsi etiam pontificis comitatui, si illi  fuisset permissum, quod ipse contestatur in epistola ad suos Carthusienses conscripta, in qua sic loquitur: De me, fratres, scitote, quoniam mihi unicum post Deum est desiderium ueniendi ad uos, et quando potero, opere adimplebo. Plura ibi habet de mundi contemptu et eorum felicitate qui omnibus curis exempti uni Deo in solitudine uacare possunt. Similia, imo et plura habentur, in altera eius epistola ad Radulphum uiridem tunc prepositum, postea archiepiscopum Remensem, suum olim, cum in ea urbe moraretur, familiarem. Porro ad hunc annum Brunonis ad Rhegiensem archiepiscopatum electionem, quam uulgati auctores anno 1095 consignare solent, ideo reuocamus, quod hoc solummodo anno  sub Urbani pontificatu sedes illa uacua fuerit, morte scilicet Arnulphi archiepiscopi, cui, recusante dignitatem illam Brunone, substitutus est sub huius anni finem Rangerius. Hic quippe priuilegium Theodori Squillacensis episcopi supra laudatum confirmauit die 17 Decembris anno 1090, archiepiscopus Rhegiensis electus, ac deinceps ad annum 1106 uariis conciliis et publicis instrumentis subscripsisse memoratur sub archiepiscopi titulo, ut uidere est apud Ughellum tomo IX Italie sacre. uerum etsi Bruno nulla fulgeret dignitate, nichilo tamen minor fuit apud pontificem eius auctoritas, ut preter cetera probat Paschalis II epistola ad Lanuinum ipsius in Calabrici monasterii regimine successorem, quem sic pontifex alloquitur: »Te in locum sancte memorie  magistri Brunonis successisse cognouimus. Sit ergo in te eiusdem uiri spiritus, idem sit eremitice uite uigor, eorum morum et grauitatis constantia; quia nos, opitulante Domino, quidquid auctoritatis et potestatis ipsius Magistri probabilis sapientia et religio ab apostolica sede promeruit personaliter, hoc tibi eodem te spiritu comitante concedimus.« Certe non Brunonem modo, sed et ipsum Lanuinum quandoque Urbanus ad se accersebat, ut ex breui eius epistola manifestum est.



LXXXII. Urbanus Campaniam inuisit.---Priuilegium S. Basoli.

uisum est Urbano circa huius anni medium, cum ei Rome uix respirare liceret, prouincias Rogerio et Boamundo subiectas adire, ut ibi paulo liberius  rerum ecclesiasticarum curam ageret. Certe eum sub medium mensis Augusti hoc anno in Campania exstitisse constat ex priuilegio sancti Basoli, quod Sinuesse datum est hoc anno die XuIII Kalendas Septembris, Burchardo eiusdem loci abbati inscriptum.



LXXXIII. S. Anselmo scribit pro Fulcone episcopo Bellouacensi.---Anselmi responsio.

Paulo ante, nempe ipsis Kalendis Augusti, nam ex rerum serie id hoc anno factum fuisse constat, pontifex ex urbe Capua ad beatum Anselmum tunc temporis Beccensem in Northmannia abbatem scripserat, ut ei Fulconem Bellouacensem episcopum, antea monachum Beccensem et ipsius Anselmi discipulum, commendaret; quia uero ille ad tantum  onus sustinendum impar, si solus esset, uidebatur, beato abbati mandat pontifex, ut ei ipse, aut certe, eo impedito, aliquis ex eius fratribus, semper assistat illius episcopi monitor, corrector atque consultor. Tum certiorem eum facit, se, quidquid in eiusdem episcopi ordinatione uitiosum irrepere potuerat, indulsisse. Denique uaria Anselmo negotia commendat, que in eius epistola explicantur. At ibi, sicut et in aliis passim Urbani epistolis, obseruare licet illius sollicitudinem et curam in accersendis ad se uiris doctis et piis, qui eum ad pontificatus onera sustinenda adiuuarent. Respondit post aliquod tempus Urbani litteris Anselmus, ut ei de Fulconis, per quem illas acceperat, electione rationem redderet.  Ei uiro assensum suum prebuisse asseuerat coactum Francorum regis et cleri Bellouacensis, instantia, cum assensu Remensis archiepiscopi, nullo resistente; ita ut, nisi, inquit uir sanctus, hoc facerem, Deum timerem offendere. Quare pontificem rogat, ut datis ad archiepiscopum, aliosque prouincie Remensis antistites, imo et ad Bellouacenses proceres aliis litteris, Fulconem iam secundo Romam profectum aduersus maleuolos homines a quibus ferme opprimebatur, sua auctoritate communiat. Tum compatitur uir sanctus in hac epistola, que est 33 libri II, pontifici in medio tribulationum posito, ideoque ipsi suas suorumque fratrum preces pollicetur, ut ei Deus mitiget a diebus malis donec fodiatur peccatori fouea. Denique predicit quod Deus non  relinquet uirgam peccatorum super sortem iustorum; quia hereditatem suam non derelinquet, et porte inferi non preualebunt aduersus eam. Denique priuilegium pro suo Beccensi monasterio postulat, quod an unquam impetrauerit incertum est. Quid uero postea Fulconi contigerit in consequentibus dicemus.



LXXXIu. Confirmat priuilegia Ecclesie Rauellensis. Episcoporum ordinationes. Ex his forte Berengarius uenusii. An Guitmundus Auerse.

Interea Urbanus, cum apud Salernum esset, Rauellensis seu Rebellensis Ecclesie, quam uictor III eius decessor in episcopalem sedem erexerat, priuilegia confirmauit, dato diplomate die ipso Nonarum Octobrium.

 Creauit etiam Urbanus diuersos episcopos per illud tempus, ex quibus Petrus in Chronico Casinensi libro Iu, cap. 7, duos laudat ex Casinensi monasterio assumptos, Benedictum scilicet in Sardinia insula, et Raynaldum Caiete, qui hoc anno, ut idem auctor habet capite sequenti, altare Sancti Erasmi, et anno sequenti ex anonymi Chronico, ecclesiam Sancti Andree in sacro monte consecrauit. Hoc eodem anno, ut iam diximus, Rangerius Rhegiensis Ecclesie regimen suscepit. Is primum in Maiori Monasterio prope Turonos monachus fuerat, unde Cauam translatus, Urbano notus fuit, a quo, ut habet Ughellus tomo IX Italie sacre, cardinalis tum Rhegiensis archiepiscopus factus est. Idem auctor tomo uI scribit amicum sancti uincentii de  uolturno hoc quoque anno creatum ab Urbano fuisse cardinalem presbyterum Sancte Crucis in Ierusalem, qui postea in Aeserniensem episcopum assumptus, demum Casini temporibus Calixti II obiit.

Ad hunc etiam annum, uti uidetur, reuocari potest Berengarii promotio ad uenusinum episcopatum. Hic in Uticensi Sancti Ebrulfi monasterio Northmannie sub beato Theoderico abbate educatus, Robertum Theoderici successorem, quem Osbernus inuasor e monasterio excedere cegerat, in Apuliam fuerat secutus, ubi cum per multos annos monasterio Sancte Trinitatis apud uenusium prefuisset, tandem, uti Ordericus uitalis refert libro uII, pro uite  merito et sapientie doctrina ad pontificatum prefate urbis a papa Urbano promotus est. Tunc tamen a plebe electum uenusine urbis episcopatum suscepisse asserit idem auctor libro III. Et quidem utrumque potest esse uerum. At mirum est hunc Berengarium ab Ughello in catalogo uenusinorum antistitum tomo uII Italie sacre recensitum non fuisse.

Laudat idem Ordericus uitalis libro Iu Guitmundum monachum Crucis Sancti Buderni, seu Sancti Leufredi in Northmannia, quem post uarias fortunas Gregorius uII cardinalem sancte Romane Ecclesie prefecit, et Urbanus papa iam probatum in multis metropolitanum Auersis urbis solemniter ordinauit. Consentit Calixti bulla apud Ughellum tomo I Italie sacre; sed qua ratione id componi possit cum aliis  auctorum etiam equalium testimoniis uix intelligi potest. Nemo quidem nescit Guitmundum seu Witmundum e monacho Sancti Leufredi, ob scripta in Berengarii errores celebrem in Auersanum episcopum assumptum fuisse. Id enim preter Ordericum, Iuo Carnotensis antistes, epist. 78; Willelmus Malmesburiensis et alii graues auctores passim affirmarunt. At idem Iuo decreti parte Iu, cap. 213; Gratianus, dist. 8, cap. 5: Si consuetudinem, et alii decretum proferunt ex Gregorii uII epistola ad Witmundum Auersanum scripta, in quem titulum errorem irrepsisse nemo dixerit, si consulat codices mss. et editos, in Baluzii notis ad Gratianum laudatos. Quid igitur? si diuinare licet, aut duo fuere Guitmundi Auersani episcopi, ut suspicatus est Ughellus, aut  certe Gregorius nostrum Guitmundum primo Auerse urbis episcopum creauit, et Urbanus eumdem pallii concessione archiepiscopi titulo et honore condecorauit; tum ut tantum hominem aliqua prerogatiua singulari illustraret; cum, ut Northmannis principibus, qui hanc urbem exstruxerant et potissimum colebant, gratum faceret. Certe Ordericus innuit Urbanum nescio quid singularis priuilegii ea occasione Guitmundo in Northmannorum gratiam concessisse. Hec urbs, inquit, tempore Leonis IX a Northmannis, qui primo Apuliam incoluerant constructa est, et a Romanis, quia ab aduersis sibi cetibus edificabatur, Aduersis dicta . . . diuitiis opulenta Cisalpinorum . . . Northmannorum optione soli pape gratanter  obedit, a quo Guitmundum sophistam mystici decoris pallio insigniter redimitum pontificem accepit. Qui archipresul eam diu rexit, et apostolicis priuilegiis ab omni mortalium exactione liber plausit. Hec coniiciendo dicta sint, donec aliquis certiora inueniat. Huic Guitmundo rescripsit Urbanus, de recipiendis excommunicatorum, modo resipuerint, eleemosynis. Quam epistolam, aut certe insignem eius partem, circa Iulium mensem, sed anno incerto, scriptam Iuo, et post eum Gratianus in decretis suis, retulere.



LXXXu. Mors Adalberonis episcopi Wirzburgensis.

uerum eo tempore quo uariis Ecclesiis in Italia pastores prouidebat Urbanus, egregium ac inuictissimum  sedis apostolice propugnatorem in Germania amisit, Adalberonem scilicet Wirzburgensem episcopum, qui licet e patria extorris fuerit, et frequenter e sua sede pulsus, ecclesias tamen dedicare, monasteria restaurare, aut de nouo condere, aliaque sui ordinis munia exercere non destitit. Etsi post innumera, ut ait Bertoldus, et consentit uite huius auctor, pericula, et uarias persecutiones, in bona confessione diem clausit extremum die sexta Octobris, sepultus in monasterio Lambacensi, quod a suis parentibus conditum et multis a se bonis locupletatum, ordini Benedictino addixerat. Eius uitam ab auctore suppari monacho Lambacensi scriptam dedimus inter Acta sanctorum ordinis S. Benedicti, parte II, seculi uI.



LXXXuI. Canonicorum regularium Aroasiensium institutio.


Illustratus etiam fuit hoc anno Urbani pontificatus institutione canonicorum regularium congregationis Aroasiensis, sic dicte ab Aroasia principe monasterio in diecesi Atrebatensi, quod sub se uiginti abbatias olim habuisse perhibetur. Primus eorum prepositus, nondum enim tunc temporis canonicis regularibus abbates preesse consueuerant, fuit Hildemarus, qui cum duobus aliis eremitis fundamenta posuit huius ordinis, cuius uite austeritatem egregie describit Iacobus a uitriaco in Historia occidentali, capite 23, et post eum Locrius et alii passim auctores laudarunt; sed hec fusius persequi non pertinet ad nostrum institutum.



LXXXuII-uIII. Erectio abbatie Tauniaci.


Circa idem tempus ecclesia Sancte Marie, que corpore sancti Hippoliti martyris nobilitabatur, apud Tauniacum Santonum oppidum, e clericali ad monasticum ordinem translata est; constituto ibi cum aliis Angeriacensibus monachis primo abbate Fulcherio, sub clientela monasterii Angeriacensis, cui noua hec abbatia subiecta remanere debebat. Hec facta est Gaufridi Tauniacensis domini, loci conditoris prescripto, qui ut id ipsum ab Urbano papa obtineret, Romam adierat. Qua de re papa, ut legitur in ueteri instrumento, ualde letificatus, ex auctoritate beatorum Petri et Pauli, et sua, quidquid de ecclesia fiebat, et danti Gofrido scilicet, et accipienti Odoni abbati Angeriacensi, diligenter annuit, secutus antecessorem  suum Ildebrandum, magne et admirande sanctitatis uirum, qui, dum adhuc uiueret, hoc ipsum Gofrido concessisse cognoscitur. Itaque auctoritate, ut in eadem charta legitur, sedis apostolice et priuilegio Odo monachos eo in loco instituit, ex quibus unum, Fulcherium nomine, Ramnulfus episcopus in abbatem benedixit, data omnibus potestate ut quicunque uellent, possint noue illi abbatie bona sua conferre. Hec ex ipso ueteri instrumento delibauimus, quod in archiuo Angeriacensi seruatur, datum anno 1090, indictione XIII. Gofridus autem huius abbatie institutor, is ipse est aduersus quem alter Gofridus uindocini abbas, lib. III, epist. 32, scripsit ad Ramnulfum Santonensem episcopum, quem rogat ut nullas ei inducias concedat, quin prius sibi secundum  domini pape decretum satisfecerit. Sed rem de qua agitur non explicat.



LXXXIX. Henriciani Rome preualent. Mantuam capiunt.

Dominus papa eo tempore, id est anni 1091 initio, ut Bertoldi uerbis utar, in partibus Campanie morabatur, et ab omnibus Catholicis debita reuerentia colebatur, uidelicet a Constantinopolitano imperatore, et a Philippo Francorum rege, aliisque diuersorum regnorum principibus, tam ecclesiasticis quam secularibus, excepto Teutonicorum regno, ubi multi ex Catholicis in partem excommunicatorum auaritia decepti sponte sua se transtulerunt. Omnem enim tunc morebat lapidem Henricus, ut quosuis etiam ui aut  fraude ad suas partes attraheret, adeo ut Romanos sue ipsius factionis ad id facinus adduxerit, ut turrem Crescentii, sic tum S. Angeli castellum appellabant, que eatenus domino pape obediebat, dolo captam diruere tentauerint. Magnopere enituit hac occasione optimi pontificis animo profunde insita mansuetudo, qui cum, ut prosequitur Bertoldus, facile Romam cum exercitu intrare, et rebellium contumaciam domare potuisset, magis cum mansuetudine causam suam agere delegit, cedendo scilicet patienter temporis iniquitati, potius quam armis dimicando. Illud tamen facinus Henrico, qui tum Mantue incubabat, animum adiecit. Imo Mantua ipsa post diuturnam undecim mensium obsidionem, feria sexta Parasceues, die 11 Aprilis capta, ciuium  proditione, ut Domnizo habet, aliquot ciuitates ei uicine, reiecto Welphonis ducis, seu Mathildis eius sponse dominio, Henrici partes amplexe fuerunt. Unde qui rebelles Rome erant, insolentiores facti, Guibertum heresiarcham quem iamdudum expulerant, iterum Romam intrare et sanctam ecclesiam suis, non benedictionibus, sed maledictionibus infestare permiserunt.



XC. Urbanus in Campania uersatur. Willelmus abbas Hirsaugiensis nuntius. Priuilegium Ecclesie Cataniensis.

Urbanus interea uarias Campanie regiones peragrabat, huc illucque pro temporum necessitate commeare coactus. Quod cum referret Trithemius sic exclamat: O tempora, o mores! Rome, in cathedra sancti Petri Wigbertus sedebat idolum, et uerus  Christi uicarius nullum manendi locum poterat inuenire tutum! Et quidem cum tunc Willelmus Hirsaugiensis abbas, uir sanctitate morum et fide in sedem apostolicam insignis, Gebehardum monasterii sui priorem ad Urbanum misisset cum supplicatoriis litteris, postulans sibi, uel parum aliquid reliquiarum beati Petri destinari: benigne quidem Gebehardum excepit pontifex, sed Guiberto Romam obtinente, ei non potuit quidquam ex apostolorum reliquiis donare. uerumtamen ne nuntius ad tam sanctum uirum, qui ob sedis apostolice causam frequenter exagitatus fuerat, uacuus rediret, alias quas secum ferre consueuerat pontifex sanctorum exuuias ei tradidit Hirsaugiam beato abbati deferendas. Certe  nonnulla uidimus passim eorum temporum instrumenta, etiam in Galliis conscripta, que data dicebantur Urbano sancte Romane Ecclesie presidente sub persecutione Henrici tyranni, aut sub similibus formulis, que idem aliis uerbis exprimebant. Haud tamen sine honore erat, etiam in his angustiis pontifex, quem uiri utriusque ordinis illustriores earum regionum quas inuisebat ut plurimum comitabantur. Ita hoc anno sub finem mensis Ianuarii, cum papa Urbanus Capue esset, uti narrat Petrus Diaconus libro Iu Chronici Casinensis, cap. 9, Raynaldus Riuellus, qui castrum Fractarum paulo ante in Casinenses ui inuaserat, ibi astantibus multis clericis atque nobilibus Capuanis, publice Orderisio abbati discalceatis pedibus satisfecit ac indulgentiam promeruit.  Scio equidem nonnullos id factum ad annum 1092, quo dedicata est ecclesia Sancti Andree, distulisse ex Petri uerbis male intellectis; sed hanc dedicationem, eodem die, non uero eodem anno, ut quidem putarunt, quo Raynaldus Fractas inuasit, celebratam fuisse scite aduertit Camillus Peregrinius in serie abbatum Casinensium, ubi hanc publicam satisfactionem anno 1111 consignari debere multis et quidem inuictis, si bene iudico, argumentis probat. An uero postea Romam statim redierit pontifex incertum est, sed ipsum Anagnie initio Martii exstitisse constat ex priuilegio Ecclesie Cataniensis, quod in ea urbe uII Idus Martii Ansgerio episcopo indulsit.



XCI. Concilium Beneuenti. Eius canones, annus. Ibi asserta Ecclesie monopolis libertas. Bulla Casinensis de corpore sancti Benedicti. Priuilegium S. Crucis Pictau. Priuilegium Crispiniense.


Paulo post Urbanus, feruente licet schismaticorum furore, generalem synodum, uti a Bertoldo appellatur, Beneuenti collegit, in qua sententiam anathematis super Guibertum heresiarcham et omnes eius complices synodali iudicio confirmauit. Beneuentanam Ecclesiam tunc regebat Roffridus episcopus, a quo pontifex in urbem adueniens, ut tradit Ughellus, honorifice susceptus fuit. Canones quatuor de disciplina ecclesiastica in eadem synodo conditi uulgo circumferuntur, qui locum olim inter Urbani epistolas habebant. In quarto precipitur omnibus uiris et feminis, tam laicis quam clericis, ut in capite  ieiunii quadragesimalis cinerem supra capita sua accipiant. Hoc porro concilium anno 1091 celebratum fuisse, preter Bertoldum, disertis uerbis legitur in ueteri codice Romano, ex quo Labbeus eius canones edidit, et quidem die u Kalendas Aprilis, indictione XIu, nec dissentit codex Anianensis, licet annum 1090 habeat, sed quem, uti ex notis chronicis quas exhibet, facile aduertitur, ad paschale festum sequentis anni producit. In utroque autem codice obseruatur tot episcopos et abbates ad illud concilium conuenisse, ut eorum numerus facile adnotari non potuerit. Inter eos uero, si Baronio credamus, celebris erat Petrus Caue abbas, quamuis alii auctores, ut iam diximus, aliter sentiant, cui  pontifex etiam reluctanti mitre usum concessit. uerum siue in hoc concilio, siue in Melphiensi, aut etiam in Claromontano, ut nonnullis placet, siue tandem in Troiano, ut habet domesticum Cauense Chronicon, perinde est ad probandam Urbani erga uiros sanctos reuerentiam et Petri abbatis humilitatem. Id autem Petrus fecit, si uenusino abbati eius uite auctori fidem habeamus, ut quorumdam arrogantiam humilitatis exemplo condemnaret. Qui, dum se inaniter extollunt, indebitos sibi sancte Ecclesie honores non metuunt usurpare. Nec plura se habuisse de hac synodo fatetur Labbeus.

Discimus tamen ex bulla Urbani ad Romualdum episcopum Monopolitanum in ea synodo actum quoque fuisse de controuersia que inter hunc episcopum  et archiepiscopum Aritanum seu Brundusinum uertebatur. Contendebat Brundusinus antistes Ecclesiam Monopolis debere esse metropoli sue subditam. Quod pernegabat Romualdus, prolatis in sue cause subsidium ueteribus instrumentis que illam soli Romano pontifici subiectam esse probabant. Et quidem examinatis in pleno concilio illis priuilegiis, Brundusinus archiepiscopus causa cecidit, et confirmata est omnium Patrum suffragiis Monopolitane Ecclesie libertas, ut testatur ipse Urbanus in bulla ea de re Beneuenti hoc anno, Kalendis Aprilis data, quam apud Ughellum uidere licet. Ex his colligi potest bullam sub Urbani nomine datam Capue hac ipsa die Kalendarum Aprilium, De presentia corporis sancti Benedicti apud Casinum, ad hunc annum  reuocari uix posse, licet indictionem XIu, que reipsa presenti anno conuenit, preferat in suis notis chronologicis; nisi forte quis dicere uelit Urbanum mane Beneuenti priuilegium Monopolitanum concessisse, tum profectum Capuam, ibique hac ipsa die subsignasse illam Casinensium bullam. Sed hoc non unum est istius rescripti uitium, ut fusius diximus ad annum 1088. Ipsum tamen olim referetur suo ordine, ne illud, qualecunque fuerit, instrumentum Casinensibus nostris inuidere uideamur. Multo maioris, imo certe fidei est priuilegium quod, eiusdem concilii Beneuentani tempore, Adhelis, abbatissa Sancte Crucis apud Pictauos, ab Urbano obtinuit die Iu ante Kalendas Aprilis. Illud ex apographo descriptum dabitur inter Urbani epistolas. Denique  adhuc Beneuenti morabatur Urbanus, cum accessit ad illum Raunerius abbas Crispiniensis in Belgio, atque ab eo munimentum sui monasterii obtinuit, ut legitur apud Surium et Bollandum die 7 Aprilis, in uita sancti Aiberti, tunc temporis reclusi in eodem monasterio, qui suum abbatem hoc in itinere comitatus est; sed eius priuilegii exemplum nusquam inuenire licuit.



XCII. Sicilie ecclesie restaurate.

Ea tempestate, uti discimus ex Gaufrido Malaterra et uariis instrumentis passim editis, Rogerius comes, pulsis e Sicilia Sarracenis, eo potissimum animum intendit ut ecclesias que a Barbaris penitus destructe fuerant restitueret. Hinc monasteria passim  reparauit, nonnulla uero de nouo construxit. Que omnia Urbani consilio agebat, accepta ab eo auctoritate erigendi nouas, aut ueteres episcopales sedes restituendi, etiam in ipsis monasteriis, cum res exigeret. Atque adeo quotiescunque subsequentibus temporibus difficultates emersere circa Sicilie cclesiarum dispositiones, pontifices Romani, qui tunc fuerunt, ad Urbani constitutiones recurrendum esse censuerunt. Ita Paschalis II in diplomate pro Mazariensi Ecclesia decernit, ut res eo in statu permaneant, sicut, annuente Deo, et Mazariensis et ceterarum parochie per apostolicum bone memorie Urbanum disposite sunt. Et Eugenius III in bulla ad Robertum Messane episcopum, eius Ecclesie priuilegia confirmauit, Urbani pape dispositioni inherens. At  nemo melius hanc rem exposuit quam ipse Rogerius in uariis instrumentis ea occasione confectis, ex quibus unum inter alia insigne selegimus, in gratiam Catanensis Ecclesie datum, quod integrum refert Rocchus Pyrrhus. In eo Rogerius testatur Urbanum ore suo sanctissimo, haud dubium quando eum in Siciliam conuenerat, uti ex Malaterra ad annum 1088 diximus, sibi precepisse et rogasse ut Sicilie Ecclesiarum curam susciperet, quare, inquit, per diuersa Sicilie loca idonea ecclesias edificaui iussu summi pontificis apostolici, et episcopos ibidem collocaui . . . . ipso laudante et concedente, et ipsos episcopos consecrante. Tunc donat pius princeps Ansgerio episcopo simul et abbati urbem Catanensem. In altera charta, quam idem Rocchus Pyrrhus exhibet,  Rogerius, post recensitas multas donationes Catanensi Ecclesie a se factas, subiungit Urbanum se suppliciter exorasse ut suam ea de re constitutionem confirmaret. Quod ab eo prestitum esse ait, dira intentante in illos qui eam tam benefactam uiolarent, uel aliquid inde subtraherent, aut monachos ibi Deo seruientes unquam perturbarent. Ea est ipsa bulla quam supra num. 90 laudauimus. Ansgerio episcopo et abbati Cataniensi ideo inscripta, quod in ecclesia Sancte Agathe cathedrali monachi Benedictini canonicorum loco, sicut et in plerisque aliis Sicilie Ecclesiis, tunc haberentur, idemque esset eorum abbas qui et episcopus: que consuetudo hodieque subsistit in metropolitana ecclesia Montis regalis et in Cataniensi Ecclesia usque ad finem  seculi decimi sexti obseruata fuerat. Ansgerius uero hic laudatus, qui e monasterio Sancte Euphemie assumptus, celebre postea monasterium Catane excitauit cum amplissimo templo, quod, ut refert Rocchus Pyrrhus, in tota Sicilia maximum est.



XCIII. Episcopatus a Rogerio instituti. Troini sedes Messanam translata.

Quenam uero fuerint sedes ille episcopales a Rogerio comite per id tempus in Sicilia institute, aut potius restitute, docet nos Robertus Troinensis seu Messanensis episcopus, in quadam charta pro monasterio Liparensi, apud Rocchum Pyrrum in notitia Ecclesie Pactensis, tomo III Sicilie sacre relata, in qua ille recensentur his uerbis: Primum Traginensem ecclesiam in pristinum statum restituit Rogerius,  in qua dominum et uenerabilem Robertum primum constituit episcopum; deinde Agrigentinam, et Mazarensem; sequenter autem Catanensem, ac ultimum Syracusanam constituit ecclesiam, etc. Plura habet Gaufridus Malaterra, libro Iu, cap. 7, ubi exibet nomina episcoporum, qui primi has sedes obtinuere. Comes, inquit, ecclesias per uniuersam Siciliam reparat. . . . . In urbe Agrigentina pontificalibus infulis cathedram sublimat. . . »Huic Ecclesie Gerlandum quemdam, natione Allobrogem, uirum, ut aiunt, magne caritatis et ecclesiasticis disciplinis eruditum, episcopum ordinans prefecit. Haud secus, apud Mazaram facere addens. . . Stephanum quemdam Rothomagensem, honeste uite uirum, episcopum  ordinauit. Apud Syracusam uero adiiciens, Rogerium decanum Ecclesie Troinensis. . . . . , in prouincia ortum pontificalibus infulis sublimauit. . . . Apud Sanctam Eufemiam monachum quemdam natione Brittonem Ecclesie Catanensi ordinari curauit.« Is est Ansgerius de quo modo loquebamur. Monasterium uero Sancte Eufemie, quod hic memoratur, pre ceteris erat celebre, in quo Robertus Wiscardus Robertum abbatem Uticensem e suo monasterio ab inuasore pulsum constituerat, cum aliis monachis, qui suum abbatem e Normannia secuti fuerant. Hinc factum ut eo in loco, sicut et apud Sanctam Trinitatem uenusii, et Sanctum Michelem Meliti, que etiam duo monasteria idem princeps Roberto regenda commiserat, consuetudines monasterii Sancti Ebrulfi  Uticensis uigerent, ut Ordericus uitalis obseruauit libro III Hist. ecclesiastice.

Iam uero si Roccho Pyrro credamus, Troinensis sedes episcopalis, cui tunc Robertus preerat, hoc ipso, aut certe anno precedenti Messanam, agente eodem Rogerio comite, translata est; et quidem Urbani consilio, ut id ipse Rogerius testatur in instrumento apud eumdem auctorem relato, in quo idem princeps pontificalem sedem in ecclesia sancti Nicolai, quam ipse Messane construxerat, a se institutam fuisse testatur. Quin et plerique episcoporum, quos ex Malaterra superius laudauimus, hoc etiam ipso anno consecrati dicuntur apud eumdem Rocchum Pyrrum, nempe Gerlandus Agrigenti, Stephanus Mazare, et Ansgerius Catane; Rogerius Syracusis  anno 1093 ordinatus est. De his antistitibus et eorum sedibus, cum opportuna erit occasio, suis locis iterum dicemus.



XCIu. Monasteria reparata. Priuileg. monast. Lipar. S. Angeli Militens. Priuileg. generale Rogerii.

Ceterum haud minus sollicite religiosus princeps monasteriis reparandis, ac restituendis episcopatibus incumbebat; ut probant uaria eius instrumenta apud Rocchum Pyrrum. Qua in re Rogerium Urbani ordinationem secutum fuisse patet ex duabus ipsius chartis; una uidelicet pro monasterio Sancte Marie de Mili, et ex altera pro monasterio de Itala seu Gitala, prope Messanam, que charte referuntur in parte Iu Sicilie sacre, ubi de abbatiis. Porro inter alia monasteria, que tunc temporis restaurata fuerunt,  celebris erat abbatia Sancti Bartholomei in insula Lipari sita, cui idem Rogerius anno 1088 fratrem Ambrosium prefecit, hunc ipsum quem Urbanus Militi in Calabria hoc anno existens priuilegio donauit III nonas Iunii. Circa idem tempus aliud priuilegium indulsit pontifex monasterio Sancti Angeli Militensis, quod paulo ante Rogerius comes exstruxerat. Nullas quidem prefert chronologie notas hoc diploma, in eius apographo, quod ab eminentiss. D. cardinali Coloredo accepimus, sed rerum et locorum conuenientia nos adduxit, ut illud hic simul cum aliis comitis Rogerii benefactis commemoraremus. Ceterum idem Rogerius generale ab Urbano priuilegium habebat, ut quecunque monasteria  in ditionibus sibi subditis dotasset, omnino libera essent; cuius rei ipse testis est in charta pro monasterio Boicensi Panormitane diecesis, data anno 1098, in qua locum illum declarat ab omni onere et seruitute et molestia liberum fore; sicut, inquit, a domino Urbano sanctissimo papa Romano potestatem et cautelam accepi, ut monasteria mea libera facerem ab omni persona. Sed iam ad Urbani gestorum seriem reuertendum est.



XCu. Ecclesie Corsice episcopo Pisano subiecte.

Quo autem ille post absolutum concilium Beneuentanum perrexerit, non omnino liquet. Si uerum esset quod ait Ughellus in premissis ad catalogum Pisanorum episcoporum, tomo III Italie sacre, Urbanum bullam in Pisane Ecclesie gratiam III Kal.  Iunii, apud Beneuentum dedisse; id certo nobis constaret. At cum idem auctor hanc ipsam bullam postea integram exhibuerit Iu Kalendas Iulii datam, res in incerto manet. Hanc uero ultimam lectionem alteri preferendam esse plusquam probabile est. Nam, uti ex altera mox laudata bulla patet, Urbanus Mileti in Calabria erat III Nonas Iunii. At uix fieri potuerit, ut tam breui temporis interuallo, tantum iter, nempe ex Campania in Calabriam ulteriorem, confecerit. Deinde prima die Iulii Urbanus Capue, proindeque prope Beneuentum uersabatur. Hinc uerisimile est eum absoluto concilio Calabriam inuisisse; indeque reuersum, insignem hanc bullam, qua Corsice Ecclesie ad apostolicam sedem pertinentes Pisano episcopo subiiciuntur, Beneuenti dedisse.  Hanc uero gratiam Dagbertus, Pisanus tunc temporis antistes, meruerat ob suam et Pisanorum ciuium fidelitatem in Ecclesiam Romanam, cui difficillimis illis temporibus semper addictissimi fuerunt.



XCuI. Restitutio Tarraconensis metropolis.

Paulo post nempe ipsis Kalendis Iulii, cum idem pontifex, ut mox dicebamus, esset Capue, Tarraconensem Ecclesiam in pristinam suam dignitatem omnino restituit. Dalmatius nempe Narbonensis metropolitanus, reiectis a pontifice quas proferebat ad ius suum stabiliendum Stephani pape litteris, que spurie aut saltem interpolate inuente sunt, causa cecidit; cum nullo probabili instrumento probare potuisset Tarraconensem metropolim aliqua auctoritate  apostolica sue Ecclesie subiectam fuisse. Ea occasione arrepta, Urbanus Berengarium episcopum Ausone, cuius Ecclesie antistitibus diecesis Tarraconensis cura demandata fuerat, Tarraconensem archiepiscopum, quod iamdudum meditabatur, statim renuntiauit, eique pallium concessit, dato ea de re diplomate. Hoc facto Narbonenses archiepiscopi ius omne metropoliticum, quod tam diu Tarraconensem prouinciam exercuerant, amisere.



XCuII. Concilium Legionense de causa episcopatus Iriensis et de officiis ecclesiasticis.

Interea cum occasione exsequiarum Garsie regis, ut narrant Hispanici scriptores, Reynerius legatus apostolicus, Bernardus Toleti archiepiscopus, aliique  antistites et abbates, Legionem conuenissent, concilium ibi celebrarunt. In eo agitata est Didaci Sancti Iacobi episcopi causa, quam Urbanus, ut ex eius litteris supra laudatis patet, potissimum Reynerio commendauerat. Et quidem Petrus abbas, quem, uti diximus, Richardus, anno 1088, in hanc sedem ordinari passus fuerat, in hac synodo exauctoratus est. At Didacus sedem suam non recepit, siue quod ea indignus esset, siue, quod quidem uerisimilius est, id ausi non fuerint Patres, ne Alfonsi regis, cui ille inuisus erat, animum eo pacto exacerbarent. Quare eius Ecclesie cura Didaco Gelmindi iterum commissa fuit; donec, uti coniicere est, statueret pontifex quid facto opus esset. Id certe colligi posse uidetur ex Historia Compostellana superius data,  cuius fragmentum, uti iam polliciti sumus, in Appendice referemus. Ex ea uero liquet Dalmatium abbatem ex familia Cluniacensi, post unius anni interuallum, omissis Didaco et Petro, auctoritate sancte Romane Ecclesie, Compostellanum seu Iriensem episcopum tandem ordinatum fuisse.

Porro multa in hac Legionensi synodo de officiis ecclesiasticis statuta fuisse, Rodericus Toletanus libro uI, cap. 30, Lucas Tudensis, et alii passim auctores scripsere, quod de mutatione Officii Muzarabici in Romanum, in aliis Hispanie conciliis iam imperata, nonnulli interpretantur, atque huc reuocari posse putant, id quod a Patribus decretum fuisse dicitur, ut secundum regulam S. Isidori ecclesiastica officia in Hispaniis regerentur. At hunc locum  ad Muzarabicum Officium nichil pertinere monet pie memorie cardinalis Aguirius, qui contendit his uerbis nichil aliud designari quam epistolam sancti Isidori ad Landefredum episcopum Cordubensem scriptam, in qua singula officia eorumque sanctiones particulatim explicantur. Quippe cum hec ob Maurorum inuasiones diu in Hispaniis neglecta haud dubium fuissent, ea synodi Patres ad praxim reuocanda esse censuerunt. Statutum denique in eo concilio fuit ut, omissis litteris Gotthicis, quas Gulfilas episcopus adinuenerat, deinceps Gallicani characteres adhiberentur.



XCuIII. uirorum sanctorum in Germania obitus. Res ibi turbate.

Multi uiri illustres his temporibus in Germania  obierunt, inter quos celebris fuit Fridericus comes et marchio, egregius apostolice sedis defensor, qui, ut ait Bertoldus ad annum sequentem, ubi plura de eo habet, sub habitu seculari more sancti Sebastiani, strenuissimi militis partes agebat. Huius obitus contigit die III Kalendas Iulii. Eum breui secutus est Willelmus Hirsaugie abbas sanctissimus, qui mediis in persecutionibus, ut habet eius uite auctor in Actis sanctorum ordinis Benedictini, inuicto animo causam catholice Ecclesie agens, nichil non ad eius defensionem audebat, adeo ut plerumque innumeram propemodum omnis conditionis hominum, qui ad eum confugiebant, multitudinem in monasterio suo receperit, et aluerit. Hic III Nonas Iulii abiit ad superos,  quem post unum mensem, die scilicet sexta Augusti, secutus est sanctus Altmannus episcopus Patauiensis, cuius uita a monacho Gotwicensi anonymo conscripta, alia ab ea quam Tegnagellus uulgauit, edita est Auguste uindelicorum, anno 1619 simul cum uita sancti Gebehardi Salisburgensis, et sancti Adalberonis Herbipolensis episcoporum, qui omnes in catholice Ecclesie defensione perditissimis iis temporibus maxime claruerunt. Paulo ante Willelmum obierant duo alii abbates etiam ob uite sanctitatem, et fidem in apostolicam sedem celeberrimi, Wolphelmus scilicet Brunwillarensis in diecesi Coloniensi, die 21 Aprilis, et Benedictus Clusinus in faucibus Alpium die 31 Maii.

Mense Augusto sequenti, ut tradit Bertoldus, Welpho,  Bauarie dux, Henricum in Longobardiam conuenit, cum eo pacem initurus, si ille Wibertum dimittere et bona que sibi iniuste ablata fuerant restituere uoluisset. At renuente has conditiones Henrico, dux in Alemanniam reuersus est, ubi turbe ita excreuerunt, ut paulo post de nouo rege eligendo actum sit. Quod re ipsa factum fuisset, inquit Bertoldus, si quorumdam pigritia siue maleuolentia non impedisset. Ita ille.



XCIX. Nouum in Germania religionis genus.

Mirum autem est tam calamitosis temporibus succreuisse in Alemannia nouam uiuendi formam, que apostolicos mores emulabatur. Hi enim etsi habitu nec clerici nec monachi uiderentur, ut idem Bertoldus narrat oculatus testis, nequaquam tamen eis dispares erant . . .  qui abrenuntiantes seculo, se et sua ad congregationes tam clericorum quam monachorum regulariter uiuentium deuotissime contulerunt, ut sub eorum obedientia communiter uiuere et eis seruire mererentur. Hec est religio quadrata, a Paulo Bernriedensi in uita Gregorii uII laudata, quam cum nonnulli, nescio quo acti liuore seu inuidentia uituperare ausi fuissent, tueri aggressus est Urbanus, cui apud Teutones apostolica legatione fungenti, pii eius instituti sanctitas probe nota fuerat. Unde hoc anno illam solemniter approbauit et confirmauit, datis ea de re ad monasteriorum prepositos litteris. Cum uero anno sequenti, ut idem auctor habet, laicus quidam nouum id uiuendi genus professus, ab eo temere resiliisset, hunc Urbanus scriptis ad Gebehardum Constantie  episcopum legatum suum litteris, anathemate feriri precepit, nisi quamprimum apostasie sue et tanti sacrilegii crimen penitentia condigna diluere conaretur. Hinc, crescente noui eius instituti fama, non solum innumeri uiri et mulieres, qui in urbibus aut in monasteriorum uiciniis commorabantur, illud tam sanctum propositum arripuerunt, qui sub clericorum et monachorum obedientia, mancipiorum more iis quotidiani pensi seruitium persoluebant; uerum etiam eadem uiuendi forma in uillis et locis agrestibus, recepta fuit; ubi, teste eodem Bertoldo, filie rusticorum innumere coniugio et seculo abrenuntiare, et sub alicuius sacerdotis obedientia uiuere, et religiosis cum summa deuotione non cessauerunt  obedire. . . . . etiam multe uille ex integro se religioni contradiderunt, seque inuicem sanctitate morum preuenire incessabiliter studuerunt. Sic utique Deus, exclamat Bertholdus, sanctam suam Ecclesiam in periculoso tempore mirabiliter consolari dignatus est: ut de multorum conuersione gauderet, que de excommunicatorum auersione iamdiu non cessauit dolere. Huc ni fallor, reuocari debet quod Gerohus in Syntagmate De statu Ecclesie apud Tegnagellum edito, refert, cap. 16, multos clericos et monachos occasione persecutionis amplexos fuisse uitam asperiorem in agris suburbanis et monasteriis campestribus.



C. Pauiliacensis monasterii restauratio.

In Galliis reparato per Galterium Sancte Trinitatis de Monte, seu Sancte Catharine prope Rothomagum  abbatem, Pauiliacensi Sancte Austreberte monasterio, quod a Northmannis dirutum fuerat, Urbanus Guillelmo archiepiscopo Rothomagensi, ad cuius diecesim locus ille pertinebat, scripsit ut eum ad pium illud opus promouendum et absoluendum excitaret, atque adeo uniuersis qui eidem cenobio aliquid conferrent, quartam penitentiarum ab episcopo aut presbytero iniunctarum partem relaxauit. Date sunt pontificie littere Cessimi; alii legerunt Cossinii, forte Casini, Iu Idus Octobris huius anni, quas lapidi e ruderibus ecclesie erecto insculptas unus e nostris descripsit. In eodem lapide diplomati pontificio subiuncta erat loci donatio facta Galterio abbati per Thomam de Pacisy militem; cui instrumento  Guillelmus archiepiscopus et alii uiri nobiles subscripsisse dicebantur.



CI. Urbani littere pro S. Cypriano Pictauensi.

Erat Urbanus hoc anno, uti ex tempore ordinationis Iuonis Carnoteni colligimus, apud Altarium Latii urbem initio Nouembris, ibique Iu Nonas eiusdem mensis litteras Raynaldo abbati Sancti Cypriani Pictauensis concessit, quibus ei confirmat quidquid iuris et canonice potestatis habebat in ecclesia Sancte Crucis apud Englam. Hac cautione usus est in hoc rescripto pontifex, ueritus, monente Iuone qui tum in Carnotensem episcopum electus in curia Urbani erat paulo post ab eo consecrandus, ne, si Raynaldo hec ecclesia simpliciter concederetur, eam ille pulsis clericis qui ibi degebant ad monachos  transferret. Id tamen paulo post euenisse discimus ex ipso Iuone, epist. 36 ad Petrum Pictauensem episcopum; in qua grauiter aduersus hunc antistitem conqueritur quod post expetitum diu et impetratum clericum huic Englensi ecclesie preficiendum, eumdem postea repulisset, ut in ea institueret monachos Sancti Cypriani. Tum, laudatis Urbani ea de re litteris, eas monachorum cause patrocinari non debere contendit, quod se ab ipso pontifice resciuisse contestatur, cui eas dictanti, presens adfuerat, non quidem a latere, ut se emendasse putauit Iuretus in notis ad hanc Iuonis epistolam, sed Alatri, ut ueteres codices habent, et omnino euincunt laudate Urbani littere.



CII. Iuonis Carnoteni ordinatio. Quo anno facta.


Multum etiam laborauit pius pontifex hoc anno pro ecclesia Carnotensi, quam Gaufridus episcopus multorum criminum reus, ut ex Iuonis epistola 8 patet, labefactabat. Hic iam ante aliquot annos ab Hugone Diensi sedis apostolice in Galliis legato, loco motus fuerat; at iniuria se condemnatum causatus, Romam tetendit, ubi cum nullus eius accusator comparuisset, dato supra corpus beati Petri corpore sacramento, eum a Simonie labe utcunque purgatum Gregorius uII sedi sue restituerat. uerum renouatis postea contra illum accusationibus, cum eius crimina Urbano plane innotuissent, nec ille sese ab eis innocuum probare ualuisset, rursus e sua sede auctoritate pontificis pulsus est, facta  Carnotensibus potestate alium antistitem in eius locum substituendi; qui statim unanimi consensu Iuonem, quem illis Urbanus commendauerat, elegerunt. At Iuonem consecrare recusauit Richerius Senonensis metropolitanus, qui contendebat Gaufridi exauctorationem contra canones factam fuisse ob id, quod eius cause cognitio primum a se suisque comprouincialibus episcopis fieri debuisset, antequam ad pontificium tribunal deferretur. Hinc Iuo nichil se apud Richerium obtenturum fore preuidens, Urbanum adiit, a quo, ut ipsemet pontifex, in litteris ea de re datis testatur, salua ecclesie Senonensi debita obedientia, consecratus est; et quidem sub finem Nouembris, ut in iis litteris exprimitur, sed absque ullius anni designatione. Unde incertum  apud auctores mansit quo anno sit consignanda Iuonis consecratio, quam alii, anno 1090, nonnulli uero 1091, aut etiam sequenti factam fuisse scripserunt.

Hanc Labbeus anno 1091 consignauit, quod Iuo die 13 Nouembris, que eo anno in Dominicam incidebat, ab Urbano consecratus fuisse dicitur. Et quidem, si bene idem auctor Stampensem synodum ad annum 1092 reuocauit, Iuonis ordinatio, que mense Nouembri exeunte facta est, ad precedentem annum necessario referri debet; certum quippe in hanc synodum a Richerio metropolitano conuocatam fuisse ad rescindendam Iuonis ordinationem, quam contra canones factam fuisse, ut mox dicebamus, contendebat.  Fauet huic calculo una charta a Iureto laudata, que data dicitur anno XXu Iuonis episcopatus; quin et ipse Iuo in altera charta, quam idem Iuretus refert, totidem sui episcopatus annos commemorat. At, si ab anno 1115 aut sequenti, quo defunctus Iuo dicitur, detrahantur anni illi uiginti quinque, quos in episcopatu integros exegisse aut saltem inchoasse fatendum est, inuenietur annus 1091, quo proinde eius ordinatio consignari debet. His argumentis addendum est uetus instrumentum ab Aegidio Bri in Historia Perticensi relatum, quo Robertus de Belismo ecclesiam Sancti Leonardi Belismensis monachis Maioris-Monasterii tradidit anno 1092; cui quidem charte subscripsit Iuo iam episcopus, proindeque consecratus anno saltem precedenti.  Cum enim ille fuerit sub finem Nouembris, ut quidem constat, ab Urbano in Italia ordinatus, in suam diecesim ante sequentis anni saltem initia, reuersus esse non potuit.

uerum etsi hec omnia rem omnino non euincerent, certa tamen esse uidetur ex ipsiusmet Iuonis testimonio. Is enim epistola 67 Urbano pontifici, quem aduersus se nonnichil commotum audierat, scribens, rogat eum, ut iam transacto septenio, ex quo uineam sibi commissam pro suo posse excoluerat, liceat tandem sibi octauo anno eam dimittere. At si anno 1092, quo plerique Iuonem ordinatum fuisse uolunt, septem annos adiiciamus, omnino completos, habebimus finem anni 1099, quo Iuo octauum sui episcopatus annum inceperit. Nam uti  certum est, mense Nouembri Rome consecratus est. uerum id dici non potest, cum iam tunc Urbanus defunctus esset, nempe mense Iulio eiusdem anni ad celos assumptus. Imo cum hec epistola post Natalium Christi festiuitatem, ut ipsemet Iuo ibi indicat, scripta fuerit, ad annum 1111, proindeque longe post Urbani obitum defferenda esset, quod sane nemo dixerit. Omnia uero iuxta calculum nostrum apprime sibi concordant. Hanc quippe epistolam initio anni 1099, quo adhuc uigebat Urbanus, ab Iuone scriptam fuisse dicimus, cum tunc annum sui episcopatus, siquidem anno 1091 incepit, octauum inchoaret. Res etiam in ea epistola relata anno 1099 conueniunt, coronatio nempe regis Philippi a Rodulfo archiepiscopo Turonensi in  precedenti festo Natiuitatis Christi celebrata, et Ioannis cuiusdam iuuenis in Aurelianensem episcopum electio, die sanctorum Innocentium: nam huius et eius emuli Sanctionis nomine consecrationem Sausseius ex Monumentis Ecclesie Aurelianensis ad annum 1099 re ipsa consignauit, septennio scilicet, ut obseruauit, post Iuonis Carnoteni ordinationem.

At, inquies, Sigebertus auctor grauis, qui Iuonis etate uiuebat, eius ordinationem ad annum 1092 in Chronico suo retulit. uerum, etsi hic locus ita in nonnullis Sigiberti exemplaribus habeatur, hoc tamen additamentum esse patet ex aliis exemplaribus, in quibus hec uerba non comparent. Certe desiderantur in Mirei editione, que ceteris accuratior  est. At fateamur id a Sigeberto scriptum fuisse. Is sane, sicut et alius quilibet auctor, scribere potuit Iuonem anno 1092 Carnotenam sedem iniisse, quippe cum sub precedentis anni fidem Capue in Italia ab Urbano consecratus fuerit, reuera nonnisi anno 1092 potuit sue Ecclesie possessionem adire. Hec aduersus eos qui Iuonis ordinationem ultra annum 1091 differunt.

At alii, ut Souchetus in Notis ad Iuonis epistolas, aliam difficultatem mouent. Ii quippe contendunt Iuonis ordinationem ultra annum 1090 differri non posse, idque probant ex eo quod anno 1115 obierit, cum iam annos XXu episcopatus saltem attigisset. Deinde, ipsemet ep. 268 Waloni Bellouacensi  aliisque episcopis in concilio, uti uidetur, Bellouacensi mense Decembri anno 1114 habito congregatis inscripta, diserte ait se iam uiginti quinque annis in episcopatu moratum fuisse. Denique in charta quadam data eodem anno 1114, Paschalis pape annus XuI cum Iuonis XXu componitur. Que sane probant Iuonis ordinationem ad summum anno 1090 debere consignari. uerum si Iuonis obitus ad annum 1116, ut nonnulla Kalendaria habent, reuocetur, nulla erit circa eius episcopatus annos difficultas. Tunc quippe etiam anno 1091 ordinatus, annos uiginti quinque episcopatus emensus e uita excessisse dici potest. At demus eum anno 1115, ut Carnotentia martyrologia preferunt, obiisse, cum eius mors, consentientibus omnibus, sub finem  Decembris contigerit; etiam iuxta illum calculum Iuo annum sui episcopatus uicesimum quintum attigisse dicendus est, ac proinde ipse etiam scribere potuit paulo ante mortem se iam uiginti quinque annos, rotundo numero, ut fieri solet, in episcopatu moratum fuisse. Grauior est altera difficultas, si mendum nullum in exemplum charte a Soucheto laudate irrepserit. At non tanta uidetur esse huius fragmenti auctoritas ut receptam ab uniuersis auctoribus, etiam antiquis, qui omnes Iuonis ordinationem ultra annum 1090 differunt, sententiam eleuare possit. Si quis tamen hanc aut similes chartas indubitate omnino fidei esse probauerit, haud multum refragabor, cum Urbanus in Campania, ubi Iuonem ordinauit, eque anno 1090 ac sequenti uersatus  fuerit, et argumenta que protulimus id potissimum euincant Iuonem ante annum 1092, quod plerique putauerunt, consecratum ab Urbano fuisse.

Pontifex celebrata Iuonis ordinatione orationem ad eum habuit, qua ei, pro antiquorum temporum more, preclara de munere ipsi imposito monita dedit; hec inter Urbani epistolas dabitur, cui subiungentur eiusdem pontificis littere, ad Carnotensem clerum et populum scripte die uIII Kalendas Decembris, et alie, die sequenti, ad Richerium metropolitanum Capue date, ut eos de Gaufredi exauctoratione et Iuonis ordinatione certiores faceret. At his non stetit Richerius, qui anno sequenti, instigante potissimum episcopo Parisiensi, concilium  Stampense eo animo celebrauit, ut Iuonis ordinationem conuelleret. uidende ea de re eiusdem Iuonis epistole, 8 potissimum, que est ad ipsum Richerium, et 12 Urbano pontifici inscripta. Irriti tamen Iuonis aduersariorum conatus fuere, et ipse ad mortem usque Carnotensem Ecclesiam rexit, sed non absque grauibus et fere continuis animi angustiis, et sollicitudinibus, quas passim, potissimum in epistolis 3, 12 et 25 ad ipsum Urbanum datis commemorat, in iis autem se uterinum et specialem sedis apostolice filium esse gloriatur, ob hoc nempe quod ab ipso pontifice fuisset consecratus. Porro ad Romanum illud Iuonis iter reuocanda sunt, ut quidem uidetur, ea que in epistola 211 ad Rodulphum  archiepiscopum Remensem scribit de consanguinitate que inter Flandrie comitis filium et filiam comitis Rodonensis intercedebat, ubi presentem se fuisse ait in curia Romana, cum eorum genealogia, iubente Urbano papa, examinaretur.



CIII. Flandrie cleri libertas uindicata.

Turbata quoque fuit hoc anno, aut certe, ut aliis placet, sequenti, Flandrie Ecclesia a Roberto comite, cognomento Frisio, qui prauam consuetudinem iam dudum antiquatam renouare aggressus, constituerat ut, sublata clericis testandi facultate, eorum hereditas fisco attribueretur. Hanc iniuriam egre omnino tulit clerus Flandrensis; cumque nec abbatum nec episcoporum preces aut monita apud  comitem profecissent, imo nec eum ipsa metropolitani Remensis auctoritas a proposito retrahere ualuisset, res est ad Urbanum delata. Qui statim litteras ad Robertum scripsit, ut eum a tali uexatione deterreret; date sunt Castraneti Iu Nonas Decembris, seu ut habet Locrius, apud Sanctum Petrum anno 1091. Certe iam mense Nouembri Romam hoc anno redierat Urbanus, si Iuo in epistola 27 ad Eudonem de eo itineri Italico loquatur, in quo ab Urbano ordinatus fuit. Sic quippe habet: De ipso uero papa, de quo quesiisti. . . . . mense Nouembri cum eo Romam pacifice intraui, mense Ianuario ibi eum dimisi. Ibi adhuc moratur, et aduersariis Romane Ecclesie, quantum Deo donante preualet obluctatur. Neminem uero mouere debet quod alii  Urbanum Rome, alii extra Romam ob Guiberti factionem tunc exstitisse scripserint, Rome enim nomine plerique, maxime extranei, loca etiam Urbi uicina, que Bertoldus Sancti Petri terre uocabulo designare solet, comprehendebant. Ceterum Urbani monitis non paruit Robertus, donec anno sequenti causa ad concilium Remense delata, ei a Patribus denuntiatum est, ut nisi cito, pontificiis ac episcoporum commonitionibus obtemperaret, et ablata restitueret, ipse diro anathemati, tota uero eius terra interdicto ecclesiastico subiiceretur. Quas minas ille ueritus Patribus ac clero plene satisfecit, ut ex eius concilii actis discimus, que a Sirmundo ex codice Montis-Dei descripta Labbeus tomo X Conciliorum inseruit.



CIu. Geruinus in sede Ambianensi firmatur.


Ad hunc quoque annum reuocari debere censemus Geruini, ex monacho Remigiano abbatis Centulensis electionem in Ambianensem episcopum, quam cum nonnulli conuellere conarentur, ipse Romam cum sui metropolitani litteris commendatitiis contendit, causam suam coram pontifice defensurus. Et quidem cum post duos menses nemo accusator aduersus eum comparuisset, pontifex eius electionem comprobauit, datis ea de re litteris ad populum et clerum Ambianensem, quibus eis mandat ut eum pro uero et legitimo pastore haberent. Post modum iterum accusatus, iterum etiam Rome purgatus est, et nouis litteris a pontifice impetratis in sua sede confirmatus.  Prime date sunt mense Decembri, sed annum non exprimunt. Haud tamen uidentur ultra hunc annum differri posse. Non enim date sunt anno 1093 exeunte. Nam hoc ipso anno Geruinus iam episcopus subscripsit charte pro ecclesia Sancti Acheoli; imo interfuit concilio Remensi, quod in causa Atrebatensis Ecclesie mense Martio celebratum est, que ratio uetat etiam ne ad finem anni 1092 reuocari possint. Non enim uerisimile est Geruinum intra tam angustum temporis spatium cum pontificiis litteris uix ad sedem suam reuersum, a suis exagitatum, concilio Rhemensi interfuisse, ibique accusatum Simonie, iterum adiisse Romam, ubi sese altera uice purgasset. Hec enim omnia intra sex menses fieri debuissent, si prime Urbani littere mense Decembri  exeunte, et secunde mense Iulio sequenti consiguentur. Quare, si bene coniicio, conuenientius est Geruini primum iter Romanum ad finem anni 1091 reuocare, secundum ad annum 1093, post concilium Rhemense, atque eo modo hic antistes exeunte anno 1091, uigesima scilicet die Decembris, acceptis ab Urbano litteris Roma profectus, Ambianum initio sequentis anni redierit, ubi cum aliquandiu degisset, iterum exagitatus est. Forte quod clericorum concubinariorum prauitati, ut Urbanus innuit in secundis illis litteris, aduersaretur; aut certe ob eius uitia, non enim apud plerosque eius eui auctores optime audiit. Certe in concilio Rhemensi initio anni 1093, cui eum interfuisse constat, Simonie accusatus est: quare Romam adire constituit, ubi hac  etiam altera uice purgatus, litteras a Pontifice impetrauit datas Xu Kalendas Augusti, que suo loco proferentur. Hec coniiciendo dicta sint, dum quis certiora deprehendat, non enim difficile erit has litteras aliis etiam annis illigare.



Cu. Urbanus extra Urbem festum Natalis Domini celebrat.

Hoc autem anno ad finem uergente, ut Bertoldus scribit, pontifex in terram sancti Petri reuersus, extra Urbem festum Natalis Domini celebrauit, quod Guibertus prope Sanctum Petrum incastellatus inde absque sanguinis effusione, quod pius pontifex maxime abhorrebat, pelli non potuisset. Henricus interea, nichilo mitior factus in Langobardia, ubi iam a biennio commorabatur, susdeque omnia uertebat, nec  locis, nec personis parcens, ut Welphonem eiusque coniugem Mathildem ab Urbani obsequio dimoueret. Sed frustra: cumque bellum magis ac magis exardesceret, impediuit Welpho pater, qui dux erat Bauarorum, ne Henricus cum rege Hungarorum ad colloquium, quod communi consilio indixerant, posset accedere.



CuI. Mathildis uictoria in imperatorem relata.

Conradus tunc temporis, id est anni 1092 initio, cum Henrico patre suo in Longobardia uersabatur, eo uterque intentus, ut Adheleidis comitisse Taurinensis defuncte bona inuaderent, que Friderici comitis filio debebantur. Narrat Sigonius imperatorem hoc anno multa loca traiecto Pado occupasse, sed  unum e filiis suis amisisse, qui, in prelio occisus, uerone sepultus fuit. At eius nomen non refert, sicut nec Domnizo, ex quo hec mutuatus est. Hic uero, libro II uite Mathildis, cap. 7, pluribus describit bella que per hos annos inter Henricum et Mathildem gesta sunt, multumque laudat Ioannem quemdam abbatem seu eremitam, qui uictoriam, quam comitisse predixerat, ei suis suorumque monachorum precibus mense Octobri prope Canusium dimicanti obtinuit. Eo in prelio uexillum Henrici captum est a Mathildis militibus, qui illud in monasterio Sancti Apollonii deposuerunt.



CuII. Urbani pars preualet.

Die uIII Kalendas Aprilis apud castrum Montigium uersabatur Henricus, ut ex uno eius diplomate apud  Ughellum tomo u Italie sacre relato patet, quo Petro episcopo Comensi Berinzonam donat ob fidei sue integritatem et puritatem seruitii, nichil enim Henricus omittebat ut episcopos et alios proceres suis partibus assereret. Hoc tamen Comenses ab eligendo sibi catholico episcopo reuocauit: hinc cum Petro Guidonem substituissent, Urbano addictissimum, passi non sunt ut Landericus, quem imperator intrudere conabatur, Ecclesie sue thronum obtineret. Et quidem si eos excipias, qui Simoniaca labe aut Nicolaitarum heresi contaminati erant, paucos inuenies qui Henrico adheserint: cum econtrario ex uniuersis pene orbis Christiani partibus episcopi et archiepiscopi, etiam precipuarum sedium, simul cum abbatibus et aliis omnium ordinum fidelibus  Christianis ad Urbanum, tanquam ad proprium pastorem, et legitimum successorem Petri conuenirent. Tunc qui in Alemannia Urbano adherebant, Bertholdum Gebehardi episcopi Constantiensis fratrem, ducem nomine tenus antea appellatum, Sueuie ducem unanimi omnium assensu constituerunt, ad defensionem, inquit Bertoldus, sancte matris Ecclesie contra schismaticos: Thiemo uero, seu, ut eum appellat Bertoldus, Dimo, Salisburgensis metropolitanus cum episcopis Constantiensi et Wormaciensi Udalricum in Patauiensem episcopum consecrauit die ipso Pentecostes, que res Baioarie Catholicos, ut subdit idem auctor, in sedis apostolice obedientia plurimum confirmauit.



CuIII. Ericus rex Danorum Urbani opem implorat. Lundensis metropolis erectio.


Iisdem etiam temporibus, quod mirum est in tanta Ecclesie Romane perturbatione contigisse, Ericus Danorum rex ab Hammaburgensi archiepiscopo, qui Henrici partes sectabatur, exagitatus ad Urbanum uenit, ut se suumque regnum contra huius antistitis conatus apostolico presidio tutaretur. Rem narrat Saxo Grammaticus, libro XII Historie Danice, his uerbis: Forte Amburgensis antistes ob inanes et falsas suspiciones Ericum exsecratione multandum censuerat, quod ueritus rex appellatione sententiam precucurrit, Romamque e uestigio petiuit; ubi cause sue examine diligentius habito, pontificis accusationem potenter repulit; cunctisque defensionis partibus actore  superior rediit. Nec satis fuit Erico archiepiscopum in iudicio superasse, nisi etiam se ac sue ditionis populos ab eius iurisdictione liberaret, quod postea in altero Romano itinere impetrauit. Huc forte secundo accessit, quod Hammaburgensis antistes Urbani, cui non parebat, sententie obtemperare noluisset. Erecta autem in nouam metropolim Lundensi urbe, deinceps non Dania solum, sed etiam Suecia et Noruegia, ante creatos ab Eugenio III Upsalie et Nidrosie archiepiscopos, ei subiecte fuerunt, atque adeo Hammaburgensium antistitum auctoritas hac occasione multum imminuta fuit. Erat tunc, ut ex eodem Grammatico colligimus, Ascerus Lundensis antistes qui, paulo antequam Ericus Romam primo proficisceretur, Egino successerat.



CIX. Metropolis Pisane erectio.


Nouam quoque hoc ipso anno metropolim in Italia excitauit Urbanus, Pisanam scilicet, cui Cortice insule episcopos antea absque medio subiectos Romano pontifici, suffraganeos assignauit; cum anno precedenti eiusdem insule Ecclesiarum curam Daiberto Pisano episcopo iam demandasset. Id uero se fecisse declarat pontifex cum cleri sui consensu ad Mathildis comitisse petitionem, potissimum, preter alias rationes, ob preclara Pisanorum, ac eorum episcopi Daiberti, cui pallii honorem concedit, in sedem apostolicam merita; quod nempe semper et ubique, etiam inter medias persecutionum et bellorum tempestates, Ecclesie Romane fideles exstitissent. Bulla erectionis apud Ughellum data est Anagnie  hoc anno X die Kalendas Maii. Huius metropolis erectionem egre tulerunt Ianuenses quod Corsicanos episcopos Pisano antistiti subiectos esse nollent. At licet nonnichil immutata sit hec suffraganeorum dispositio, stetit tamen inconcussum Pise priuilegium.



CX. Priuilegium S. Sophie Beneuentine. Aliud monachorum Siluaniaci.

Iam ab initio mensis precedentis uersabatur Anagnie Urbanus, uti patet ex priuilegio quod pridie in ea urbe, Idus Martii concessit Madelmo abbati monasterii Sancte Sophie apud Beneuentum.

Mense Aprili ibidem aliud priuilegium indulsit monachis seu eremitis quibusdam qui ante paucos annos, apud Siluaniacum locum desertum, in Biturigum  finibus, monasterium construere ceperant. Duo ex illis ad pontificem accesserant tuitionis litteras ab eo impetraturi, sed eas nonnisi interposita conditione indulsit prudens pontifex, quod nec locum, nec monachos illos probe nouisset. Has uero litteras ideo ad hunc annum, licet in apographo precedentem exhibeant, referimus, non solum ob indictionem Xu ibi annotatam, et quod Anagnie date sint, III Idus Aprilis, ubi tunc Urbanus uersabatur; sed etiam quod uetus instrumentum eiusdem loci in quo iidem omnino characteres chronici leguntur, dicatur scriptum anno bissextili, que nota huic anno 1092 non uero precedenti, competere potest. Sic autem habet: Anno ab Incarnatione  Domini nostri Iesu Christi 1091 indictione Xu, sacrosancte Romane Ecclesie papa Urbano, sub persecutione Henrici tyranni, Philippo in Francia regnante, bissexto Kalendas Martii, ego Raynandus paganus, etc. Nonnulla confert Andree priori monachorum Siluaniaci infra lucum suum quod uocatur Corniliacum. Is ipse est Andreas Sancti Ioannis Gualberti Wallumbrosanorum monachorum parentis discipulus, qui in Franciam a comite quodam Cabilonensi, ut aiunt, adductus, ibi primum insedit, ac postea Casalis Benedicti celebris apud Bituriges monasterii primus abbas ac conditor fuit. Eius meminit Ordericus uitalis sub finem libri uIII. Ceterum abbas factus aliud priuilegium, ut suo loco dicemus, anno 1099 ab Urbano impetrauit;  Siluaniacum uero, seu potius Corneliacum , hodieque sub prioratus titulo a Casalis Benedicti abbatia pendet, in ducatu Sancti Aniani  situm.



CXI. Pontifex Tarraconis reparationem urget. Priuilegium S. Laurentii Auerse.

Prima die Maii, seu, ut alia editio habet, sub finem Aprilis, Urbanus ad Berengarium Tarraconensem archiepiscopum scripsit, eumque reprehendit, quod Tarraconensis urbis restauratio negligeretur, quamuis ei anno precedenti hac conditione pallii honorem contulisset, ut tam ipse quam alii prouincie optimates huic operi absoluendo totis nisibus insisterent. He littere date dicuntur apud Odoricum Raynaldum uII Kal. Maii; in Conciliis  uero Hispanie cardinalis Aiguirii, tomo II et III, ipsis Kalendis eiusdem mensis. Sed parum interest utra lectio sit alteri preferenda. Easdem uero Anagnie datas fuisse inde colligimus, quod adhuc in ea urbe tum pontifex exstiterit, quippe qui die septima eiusdem mensis insigne priuilegium ibidem concessit monasterio Sancti Laurentii prope Auersam sito, cuius loci abbas et monachi eum in angustiis, quas descripsimus, positum egregie adiuuerant. Eius priuilegii exemplum quod ex eius loci archiuiis ab amico nostro R. P. domno Erasmo a Caieta Casini decano accepimus, suo loco proferetur.



CXII. Fulco, abbas Diuensis, ad Urbanum confugit.

Circa illud tempus Fulco ex monacho et priore  Uticensi iam ab annis uiginti Sancte Marie supra Diuam in Nortmannia abbas, cum monasterium sibi commissum, ut habet Ordericus uitalis, libro X, rigide rexisset, multisque modis ecclesiam prouexisset, inuidente et instigante Satana, iniuste criminatus et depositus, ad Urbanum confugit; quod quidem hoc anno contigisse ex eodem auctore colligimus, qui Fulconem post annos septem exsilii, totidemque post suam restitutionem exactos, anno 1106, die III Kalendas Aprilis senem obiisse commemorat. Socius itineris ei a Rogerio abbate Uticensi datus fuerat Ioannes eiusdem loci monachus, uir pietate et doctrina celebris, quem suum Ordericus magistrum et in litteris sacris institutorem appellat. Is tamen  non solum ob suas ipsius preclaras dotes Fulconi itineris comes designatus fuit; uerum etiam, si bene coniicio, quod Remis natus et e scholastico Remensi monachus factus, Urbano notus procul dubio et gratus esse sciebatur, atque adeo poterat eius animum in Fulconis fauorem inclinare, quod re ipsa factum fuisse coniicimus. Nam ille post aliquot annos in monasterio Casinensi transactos, anno 1099, ut ibi dicemus, locum suum recepit.



CXIII. Concilium Stampense in causa Iuonis. Parisiense pro S. Cornelio compendiensi. Remense pro clero Flandrensi. Suessionense aduersus Roscelinum.

Iuo interea ex Italia, ubi ab Urbano Carnotensium episcopus ordinatus fuerat, redux, multa a  suis emulis pertulit, potissimum a comprouincialibus episcopis qui cum Richerio Senonensi archiepiscopo apud Stampas conuenere, ut eum synodali iudicio exauctorarent: at ille appellatione ad sedem apostolicam interposita, eorum conatus, ut anno precedenti diximus, irritos fecit. Ad hunc quoque annum Labbeus laudat concilium Parisiense, et confirmationem in eo factam priuilegii sancti Cornelii Compendiensis; sed chronice note, que in regis Philippi charta, ex qua sola huius synodi notitiam habemus, referuntur, sicut episcoporum scriptiones ibi apposite, melius anno 1072 conueniunt, ut iam obseruauit Marlotus tomo II Metropolis Remensis; nec dubium quin isto anno celebratum fuerit hoc concilium: quare dicendum est  erratum ex amanuensis oscitantia prouenisse. Aliud idem Labbeus, sicut et Iperius in Chronico sancti Bertini, concilium exhibet hoc anno Remis habitum in causa Roberti Flandrie comitis, qui, ut diximus, sui dominii clericis facultatem condendi testamentum auferre moliebatur. At, licet certum sit hanc synodum reipsa Remis coactam fuisse, haud tamen omnino constat an hoc aut sequenti anno debeat consignari. Maioris momenti fuit Suessionense concilium, quod Raynaldus Remorum metropolitanus hoc anno conuocauit, aduersus Roscelinum, quemdam Compendiensem clericum, qui nouos errores circa sanctissime Trinitatis personas eo tempore disseminabat. Hunc posteriores auctores Petri Abelardi magistrum appellauere, siue quod  reipsa eius discipulus fuerit Abelardus, aut certe ob similes errores ab utroque propugnatos. Quenam uero fuerint illa falsa eius dogmata, exponit sanctus Anselmus libro II, epist. 41 ad Fulconem episcopum Bellouacensem, et in libro De Incarnatione quem Urbano pontifici nuncupauit. In eo libro Anselmus Roscelinum tres in Deo personas eodem modo tres res esse sicut tres angelos asserentem refellit; tum calumnias aduersus Lanfrancum, et etiam in seipsum ab eo nebulone heretico temere disseminatas confutat. Is nempe impudenter fuerat mentitus tantos uiros cause sue patrocinatos fuisse. At heresim suam coram synodi Patribus abiurare coactus est, quam tamen si Iuoni credamus epist. 7, in clandestinis disputationibus postea ut eius farine  homines facere solent, defendere perrexit · sed eius conatus irriti fuere.



CXIu. Urbanus Philippi regis adulterinas nuptias detestatur. Iis resistit Iuo, et alii. A quo celebrate?

Urbanus uero, licet animo lenis et pacis studiosissimus fuerit, atque in magnis tunc constitutus angustiis indigere uideretur fauore principum, ut seipsum aduersus Henrici Augusti eiusque sequacium insidias tutaretur, haud tamen unquam eorum uitia dissimulauit, aut obsecutus est prauis eorum uoluntatibus, ut sibi illos deuinciret. Hinc Philippo Francorum regi, qui dimissa propria uxore ad nuptias adulterinas conuolare nitebatur, nunquam assentatus est: econtrario uetuit ne ullus unquam antistes huic mulieri, quam sibi rex copulare illicite  uolebat, coronam imponere audeat, ipsumque principem comminatus est, teste ipso Iuone epist. 28, sibi, nisi a malo proposito recederet, sacris interdicturum. Et quidem, cum rex nullis monitis ac precibus a semel concepto consilio dimoueri potuisset, ab Hugone legato apostolico, quod repudiata propria coniuge Berta, alteram, scilicet Bertradam Fulcanis Andegauensis comitis uxorem, assentantibus nonnullis episcopis, publice sibi coniunxisset, communione priuatus est. Quantum uero desudauerit religiosus pontifex, quamque sollicitus fuerit, ut regem a tanto facinore, eum siue per seipsum, siue per alios, monendo, obsecrando et etiam minas intentando deterreret, testes sunt eius epistole ea de re, et conciliorum decreta que supersunt. Certe  Urbanum ad omnes regni archiepiscopos et episcopos graues de hoc negotio litteras scripsisse testis est hac in re omni exceptione maior Iuo Carnotenus, qui eas, ut ex eius epistola 25 ad ipsum Urbanum data certum est, ceteris episcopis distribuendas receperat. Idem testatur Ordericus uitalis libro uIII Historie ecclesiastice, ubi scripsit pium pontificem ea occasione legatos apostolice sedis in Galliam destinasse, et per epistolas et sacerdotum predicationem erroneum regem arguisse, obsecrasse et increpasse, qui legitimam coniugem repudiauerit, adulteramque sibi contra legem Dei sociauerit. Haud uero precipiti impetu res tractabat prudentissimus pontifex, sed omnia mature ponderando nichil omittebat ex his que ad cause cognitionem conducere  uidebantur. Unde susceptis a comite Andegauensi legatis, qui Bertradam repetebant, gradus consanguinitatis coram se computari ac probari fecit, ut refert Iuo epist. 211 ad Radulfum archiepiscopum Remensem, antequam quidquam pronuntiaret. Non enim ille fieri quidquam temere uolebat, ita ut Iuo, ipse fortasse aliquando feruentior quam par esset, ac more impatiens, eius hac in re tarditatem notare uideatur epist. 30.

Idem Iuo a rege ad nuptias Parisios inuitatus renuit illo ire, nisi diuortii causa antea fuisset approbata ab episcopis in concilio generali, ut ipsemet epistola 15 ad ipsum regem data declarauit; imo et sue epistole quam regi scripserat exemplum aliis episcopis qui ad has quoque nuptias conuocati fuerant  misit, cum aliis litteris, quibus eos monebat ut ne fierent sicut canes muti latrare non ualentes, scripsit etiam de eadem re ad Raynoldum archiepiscopum Remensem, cui sese ad has nuptias non iturum spopondit, nisi ille ipse eas esset celebraturus, quod, cum Remensis Ecclesia, inquit, regni diadema habeat, nichil absque illius antistitis consensu deberet fieri. Iactitabat quidem Philippus causam ab Urbano papa fuisse definitam, approbatamque a Raynoldo archiepiscopo eiusque suffraganeis. At his dictis non credebat Iuo. Et certe Raynoldum nunquam Philippi nuptiis consensisse plus quam probabile est. Id sane certum est, has nuptias a Raynoldo, quod tamen priuilegium erat sue Ecclesie antistitum, nunquam fuisse celebratas; Urbanus  uero non obscure, aut priuatim, sed palam et disertis uerbis non semel eas detestatus est, ut ex eius epistola ad eumdem Raynoldum ceterosque prouincie Remensis episcopos data constat, in qua grauiter illos reprehendit quod tantum scandalum sua auctoritate non impediuissent. Imo, si Orderico fidem habere licet, nullus antistes in Gallia regis cupidini assensit. Quin et idem auctor post uerba que paulo superius laudauimus, Gallicanorum presulum religionem laudat, quod nullus, ut quidem ipse putabat, exsecrabilem hanc consecrationem dignatus sit facere. Ii enim, uti prosequitur, in rigore stantes ecclesiastice rectitudinis Deo magis quam hominibus studuerunt placere; et omnes turpem copulam unanimiter detestati sunt pari anathemate. Tum subiungit quod si  forte tunc Philippus in aliquod oppidum uel urbem aduenisset, cessabat omnis clangor campanarum et generalis cantus clericorum, quod apud Senonas per dies fere quindecim factum fuisse narrat Hugo Flauiniacensis, sed hic auctor ea que ante et post Urbani obitum contigere, simul confundit. Hoc quippe factum est cum Philippus mortuo Urbano, ad uomitum suum reuersus, a legatis Paschalis pape in concilio Pictauensi sacris interdictus fuisset. Nihil tamen impedit quominus id sub utroque pontifice euenerit. Nam Willelmus Malmesburiensis lib. u de Henrico rege, ait quod cum Philippus ab Apostolico excommunicatus fuisset, in quamcunque uillam ueniret, nichil ibi fieret diuini seruitii.

Certe Ordericus loco laudato Odonem Baiocensem  episcopum preuaricationis accusat, quod acceptis in compensatione infausti famulatus Madenti oppidi ecclesiis, exsecrandam hanc Philippi regis et Bertrade desponsationem, quod facere renuebant Francie antistites, celebrauerit. Hoc a Willelmo archiepiscopo Rotomagensi factum fuisse tradit Malmesburiensis modo laudatus, ob idque eum ab Urbano sacris interdictum ac nonnisi post multos annos, intercedente beato Anselmo, absolutum fuisse scribit. Et quidem certum est has nuptias a Raynoldo Remensi archiepiscopo, ad quem ex antiqua sedis sue prerogatiua id muneris, ut habet Iuo, pertinebat, celebratas non fuisse. Reprehendit tamen Raynoldum Urbanus, quod id a Siluanectensi episcopo  eius suffraganeo fieri non prohibuisset. An Odo Baiocensi aut Willelmus primum interfuerint sponsalibus Philippi et Bertrade, quorum postea nuptias Siluanectensis episcopus benedixerit, incertum. Certe alios etiam episcopos prestingit ob eamdem rem Hugo Flauiniacensis, qui asserit Philippum in episcopis regni sui inuenisse quos sibi sociaret, quosque tanti sacrilegii ministros efficeret; nempe Philippum Trecensem episcopum et Walterium Meldensem, cui ob hoc episcopatum dedit, ut sacrationi cuius Trecensis esset operator, hic foret consentaneus et minister. Et quidem testis est Iuo epist. 66 et sequentibus Philippum ac pellicem eius Bertradam episcopatus et abbatias uenales reddidisse. At idem Iuo, auctor minime suspectus, epist. 16 testatur Walterium  Meldensem episcopum adulterino huic coniugio, saltem priusquam fieret, non consensisse. Unde Hugonem de his rebus non satis accurate scripsisse crediderim; maxime cum ipse Urbanus in epistola iam non semel laudata ad Raynaldum Remensem archiepiscopum eiusque suffraganeos, id a Siluanectensi episcopo prestitum fuisse disertis uerbis affirmet.



CXu. Dedicatio ecclesie Cauensis.

Ex eadem Urbani epistola, que mense Octobri anni huius 1092 data est, certe colligitur diuortium Philippi cum Berta coniuge hoc ipso anno contigisse, quod tamen alii passim auctores post Chronici Turonensis scriptorem male anno sequenti consignarunt. Consentit Clarius auctor equalis. Is in  Chronico Sancti Petri uiui Senonensis diserte tradit Philippum anno 1092, dimissa uxore sua Berta, Bertradam accepisse, quam Philippus, uti tradunt nonnulli, rapuit in ecclesia Sancti Ioannis, cum ibi canonici Sancti Martini fontes sacros in peruigilio Pentecostes benedicerent; quod quidem hoc anno factum fuisse, preterea que diximus, alia etiam monumenta probant.

Celebris fuit hoc anno dedicatio ecclesie monasterii Cauensis ab ipso Urbano facta. Exstat haud procul a Salerno oratorium, ubi pontifex substitisse dicitur, cum Cauam adiret. Eius loci dedicationis historiam quod multum ad eiusdem pontificis Gesta illustranda conferat integram in Appendice proferre uisum est ex Ughello tomo uII Italie sacre, et ex  Martio Bollandiano, ubi habetur ex codice ms. eiusdem loci descripta ad calcem uite S. Petri, qui tunc illud monasterium regebat. uisitur hodieque in hac ipsa basilica inscriptio incisa lapidi, in tante solemnitatis memoriam posita, que in Annalibus Baronii, et apud Chesnium in pontificum uitis sic habetur:

CRUCEM HOC IN LAPIDE SCULPTAM QUAM CERNIS SANCTISSIMUS URBANUS SECUNDUS ROMANUS PONTIFEX IN SACRA HUIUS ECCLESIAE DEDICATIONE PROPRIIS MANIBUS IN SACRAE REI SIGNUM OLEO LINIuIT ANNO SALUTIS MXCII NONIS SEPTEMBRIS INDICTIONE Xu.

Huius dedicationis memoriam preter Chronicon  breue Cauensis monasterii ad cyclos Paschales, celebrant fasti Benedictini ad diem 5 Septembris, sicut et Ferrarius in Catalogo generali sanctorum qui non sunt in Martyrologio Romano. Idem Ferrarius in adnotationibus ad eamdem diem laudat duo Urbani diplomata in illius Ecclesie gratiam occasione dedicationis eius concessa, sed mendose eorum notas chronicas refert. Utrumque pre manibus habemus. Primum ipsummet est priuilegium, quod Urbanus, peracta dedicatione, Salernum reuersus concessisse huic loco dicitur, ab eo ceterisque episcopis et cardinalibus, qui ipsum comitati fuerant, subscriptum. Datum est hoc anno XuIII Kalendas Octobris, indictione Xu, pontificatus anno u, et in eo Pontifex priuilegia iam huic monasterio a Gregorio  uII concessa confirmat cum bonis omnibus que Rogerius dux aliique uiri nobiles eidem loco contulerunt. Alterum Urbani diploma, quod eadem occasione indultum uulgo circumfertur, editum est tomo I Bullarii Casinensis; estque ueluti prioris Breuiarum, aut certe prius nichil aliud est quam istud amplificatum. At note chronologice, que in priori bone sunt, in isto nec sibi constant, nec huic anno conueniunt. Datum dicitur Salerni hoc anno 1092, die IX Kal. Februarii, indictione Xu, pontificatus Urbani anno u, quo tempore, nempe mense Ianuario aut Februario huius anni, dedicata nondum fuerat basilica Cauensis. Si tamen he note ad annum sequentem referantur, repetendo, ut fit passim, anni initium a paschali solemnitate, modo constet Urbanum  tunc Salerni exstare potuisse, nichil in his notis, imo in toto illo instrumento preter indictionem emendandum occurrit. Et quidem, si bene iudico, istud postremum probabiliorem, quam precedens, sinceritas speciem prefert; aut certe, si utrumque admittatur, istud fuit prioris priuilegii iisdem pene uerbis, ut nonnunquam alias factum est, data confirmatio, quare primum hoc anno, secundum uero anno 1093 cum alie eius note chronice conueniunt, datum fuerit. Porro illius secunde bulle aliud exemplum nuper accepimus ex archiuo Cauensi, in quo nulla loci aut temporis nota habetur; unde coniici potest, notas illas que in laudatis exemplaribus habentur, additas aut uitiatas ab aliquo fuisse. Ceterum preter duas hic memoratas bullas, unam supra  memorauimus cum decreto Urbani in gratiam Cauensium, que duo instrumenta multo melioris, imo certissime note uidentur.



CXuI. Rescriptura pro Carthusia Calabrensi.

Tradunt plerique auctores uulgati Brunonem Carthusiani ordinis institutorem anno 1092 ab Urbano in Italiam accersitum fuisse: quod multo antea contigisse superius demonstratum est. Et quidem pontifex hoc anno, cum in Calabria esset, donationes a Rogerio comite Brunoni, qui tunc monasterium Turris in Squillacensi diecesi incolebat, factas, et a Theodoro episcopo approbatas confirmauit et laudauit, additis nonnullis priuilegiis que in eius rescripto ea de re II Idus Octobris dato referuntur.  Hinc mirari subit, Urbanum, si quidem eius rescripto, quod uulgauit ea de re Ughellus, credatur, sub sue uite finem, hec Cauensis monasterii priuilegia rescidisse, aut saltem restrinxisse in Alfani archiepiscopi Salernitani gratiam. Tamen cum ageretur de concedendis nostris Casinatibus pontificalibus ornamentis, laudatum hanc in rem fuit priuilegium Cauense in congregatione cardinalium concilii Tridentini interpretum, ut testatur Tamburinus de iure abbatum disp. 23, quest. I. Imo quotiescunque illud idem priuilegium impetitum fuit, stetit semper statque etiam nunc inconcussum ac inuiolatum, ut patet ex uariis instrumentis authenticis, que cum pontificiis diplomatibus ac congregationum, seu commissariorum decretis in eiusdem loci archiuo  conseruantur. Rescriptum uero Urbani, qualecunque tandem illud sit, suo ordine olim dabitur, ne aliquid in nostrorum gratiam dissimulasse uideamur.



CXuII. Urbani iudicium de Ecclesia Credonensi Materam uenit.

Urbanum uero hoc mense et sequenti in Calabria exstitisse probant nonnulla instrumenta antiqua. His accenseri debet eius decretum, quod post multas utriusque partis altercationes sanciuit in negotio monachorum uindocinensium et Andegauensium Sancti Albani, qui pro Credonensi Sancti Clementis ecclesia iamdudum interesse litigabant. Ea de re iam sententiam tulerat Amatus Burdegalensis archiepiscopus Urbani nomine, cuius legatus erat in  Aquitania, sed cum eius iudicio utrique stare noluissent, causa ad ipsum pontificem delata fuit, missique ex utraque parte legati qui cum in prouincia Calabrie apud monasterium Sancte Marie que dicitur de Malina, conuenerunt. Agitata multum ibi die primo hec causa fuit coram pontifice, sed minime absoluta: idem factum die sequenti. At die tertia, que erat XII Kalendas Decembris, re diu multumque inquisita, residente pontifice in Anglone ciuitate Apulie cum multis episcopis, cardinalibus, comitibus et aliis tam ecclesiasticis quam secularibus personis, controuersia illa amice tandem composita fuit; eo pacto, ut Sancti Clementis ecclesia Credonensis penes uindocinenses monachos remaneret, cum onere unam e tribus ecclesiam in compensationem  Albinianis cedendi. Et reipsa a uindocinensibus data est aduerse parti ecclesia Sancti Ioannis supra Ligerim, quam hodieque Albiniani monachi possident. Mirum est Goffridum, qui paulo post ea uindocini abbas fuit, contra hanc tam solemnem concordiam reclamasse. Id tamen ab eo factum esse patet ex illius epistola ad Paschalem II, que octaua est libri I, in qua ait Urbanum ab Albinianis hoc in negotio deceptum fuisse; tum addit iudicium antea latum ab eodem pontifice, uisis uindocinensibus priuilegiis, retractatum fuisse. Stetit nichilominus primum Urbani decretum, quod Paschalis eius successor habitis insuper Godefridi querelis, nouo diplomate anno 1115 confirmauit, ut uidere est apud Baluzium  tomo II Miscellaneorum, ubi illud diploma cum aliis eiusdem controuersie actis profertur. uidende etiam de hoc negotio epistole Goffridi, scilicet 8 libri I, et 44 libri Iu, cum Sirmondi notis. Preter hec habemus Amati legati apostolici iudicium, quod nomine Urbani, antequam pontifex quidquam ea de re decreuisset, Burdigale initio huius anni, ut diximus, prolatum est. At ipsius Urbani decretum quod referetur inter eius epistolas, Tarenti uIII Kalendas Decembris, in nonnullis exemplaribus, anno 1092; in aliis uero anno sequenti datum dicitur, sed perinde est quomodocunque legas. Certum quippe est ex anno pontificatus Urbani, qui in omnibus exemplis indicatur, quinto, et ex rerum gestarum serie, illud anno 1092 consignandum esse, qui  tamen recte in illo instrumento 1093 dici potuit, more plerorumque eius eui et regionis auctorum, qui, ut iam non semel obseruauimus, annum simul cum indictione a mense Septembri in illis ulterioribus Italie plagis inchoabant.

Eo calculo, uti ex aliis locis patet, usus est Lupus Protospata, cum scripsit: Anno 1093, indictione I, obiit Eugenia abbatissa Sancti Benedicti monasterii Materiensis, mense Octobris: et eodem mense Urbanus papa uenit in Materam, et applicuit ad cenobium Sancti Eustachii cum grandi plebe hominum. De his monasteriis pauca supersunt, ut uidere est apud Ughellum tomo uII Italie sacre, et Lubinum in Notizia abbatiarum Italie; Materanensis uero et Acheruntina diecesis simul iuncte unicum habent  archiep.



CXuIII. Atrabatensis Ecclesia a Cameracensi separatur.

Defuncto III Idus Augusti huius anni Gerardo Cameracensium episcopo, Atrebatenses de ecclesia sua, que, Atrebato a Wandalis diruto, Cameracensis antistitis, utpote uicinioris, cure demandata fuerat, in pristinam libertatem restituenda cogitarunt. Et quidem, licet res difficilis uideretur, opportuna tamen tunc, si unquam fuerit, ad id audendum erat occasio, Urbano nempe, qui in Remensi prouincia natus et educatus fuerat, probe nota erat antiqua Atrebatensis Ecclesie et Urbis dignitas, nec ignorabat quantum Atrebatenses a Cameracensibus, Henrico  imperatori, qui sui ipsius hostis infensus erat, addictis passi fuissent. Fauebat Atrebatensium cause miserabilis Ecclesie Cameracensis status, que tum in uarias factiones diuisa erat ob successoris electionem. Has turbas augebat Henricus, persuasum habens sua multum interesse, ut aliquis cui tuto fidere posset ea in sede locaretur. Et quidem Atrebatenses sua ipsorum non fefellit semel concepta opinio. Urbanus nempe hanc occasionem releuande pristine, ut frequenter in suis epistolis testatus est, Remorum Ecclesie dignitatis, nactus, exceptis benigne Atrebatensium missis, nichil omisit ut eorum desiderio satisfaceret. Qui reipsa post multas hinc et inde concertationes, post uarios labores et curas,  proprium tandem episcopum obtinuere. Multe ultro citroque ea de re scripte fuerunt epistole, habiti sunt etiam ea occasione tum Remis cum Atrebati uarii conuentus, imo et nonnulla concilia celebrata fuerunt, legationesque Romam misse, ex quibus omnibus ea que ad nostrum institutum spectant suis locis referemus. Sed qui plura ea de re, quam que a nobis aut a Locrio, Acherio nostro aut certe a Labbeo referuntur, cupit, adeat tomum u Miscellaneorum Baluzianorum, ubi accuratam totius huius negotii narrationem inueniet, simul cum uariorum epistolis et aliis monumentis, que omnia ex ueteri codice ms. Ecclesie Atrebatensis uir eruditus descripsit.

Urbanus itaque, suscepta Atrebatensium legatione,  scripsit statim ad eius ciuitatis clerum et populum ut, Cameracensium excusso iugo, sibi proprium episcopum eligant, electumque metropolitano suo consecrandum presentent. Ne uero ipse metropolitanus difficultate aliqua ab hac ordinatione celebranda dimoueretur, ad eum pariter, is tunc erat Raynaldus Remorum Ecclesie post Manassis exauctorationem prefectus, pontifex scripsit uelle, ut restituto Ecclesie Atrebatensi proprio suo episcopo Remensis metropolis in antiquam suam dignitatem redintegraretur; id est ut duodecim episcopalium sedium numero exornata, in ferendis iudiciis canonicis ad prouincias extraneas recurrere opus non haberet. Que, ut iam diximus, solius Remensis prouincie in Galliis prerogatiua olim specialis fuit,  uti uidere est in antiquioribus notitiis. Binas hac de re litteras scripsit Urbanus, in quibus licet annus diserte non indicetur, facile tamen ex rerum serie intelligi potest. Quin et nullas loci aut temporis notas habet ea que Raynaldo archiepiscopo inscripta est; altera uero, que est ad Atrebatenses, in nonnullis codicibus dicitur, data Iu Nonas Decembris, absque aliqua loci designatione. Tamen uetus codex, quem habemus pre manibus locum ipsum indicat, nempe Castraneti, alii mss. et editi habent Rome. Fortasse Castranetum locus erat prope Romam, in quo tunc uersabatur pontifex, cum nondum ei liceret ob Guiberti factiones Urbem ingredi. Etenim Urbanus papa, uti scribit Bertoldus, hoc anno Natale Domini extra Romam in terra Sancti Petri celebrauit,  eo quod nondum Romam absque armata manu intrare potuit, Guibertistis quidem et excommunicatis multum adhuc ibi preualentibus, nec facile absque uiolentia inde repelli permittentibus.



CXIX. Constantienses pseudepiscopum reiiciunt.

Paulo autem ante illud festum Udalricus, qui Aquileie episcopatum ab Henrico imperatore simul cum abbatia S. Galli iam acceperat, conatus est etiam episcopatum Constantiensem, expulso Gebeardo, per quemdam e suis monachis sibi addictum, nomine Arnoldum, occupare; at utriusque conatus fuere irriti. Etenim Constantie ciues inuasorem illum, licet iam ab imperatore inuestituram recepisset, turpiter cum eius socio, qui illuc possessionis  ineunde causa simul aduenerant, e ciuitate paulo ante Natalem Domini eiecerunt.



CXX. Hugoni Lugdunensi reddita apostolica legatio.

Eodem anno desinente, aut certe sequentis initio, Iuone Carnoteno, ut ex eius epistola 12 ad Urbanum et 109 ad Paschalem eius successorem colligitur, intercedente, reddita est Hugoni Lugdunensis archiepiscopo apostolici in Galliis legati dignitas qua diu caruerat. Hec ei ablata fuerat tempore uictoris III, quod post probatam et laudatam cum ceteris episcopis catholicis eiusdem pontificis electionem, eam tamen postea Richardo abbati Massiliensi iunctus irritam facere conatus fuisset, imo et ab eius obedientia recessisset. Quare simul excommunicati et apostolica legatione priuati in concilio Beneuentanab  eodem uictore III fuerant. uerum etsi tanta fuerit utriusque audacia, quam etiam Hugo litteris ad Mathildem datis approbare conatus fuerat, ut iam suo loco diximus, neuter tamen ad schismaticos defecit; sed paulo post, Urbano post uictoris obitum in pontificem assumpto, inuiolabiliter ei adhesere. Hugoni, ob restituta mei ab Urbano legationem, gratulatur Iuo epistola 24 ad eum data; ubi eidem, ob temporum difficultates hanc dignitatem suscipere nonnichil repugnanti, parendum esse pontifici probat, Tempus autem quo id factum fuit indicat idem Iuo, cum ait tunc in Italia alterum Achab, id est Henricum, et in Galliis nouam Iezabelem, nempe Bertradam, ut eam etiam appellat Hugo Flauiniacensis, surrexisse. Hanc autem epistolam sub anni finem,  aut sequentis initio scriptam fuisse ex eo patet quod in ea Hugonem rogat Iuo ut ei significet quo loco eum circa Quadragesime initium conuenire commode possit.



CXXI. Guibertus in Longobardia. Rome an Urbanus concesserit priuileg. Figiaci. Priuileg. Cauense.

His temporibus, ut narrat Bertoldus, Guibertus cum imperatore suo Heinrico in Longobardia morabatur, et quidquid potuit cum ipso contra Welphonem et eius uxorem Mathildam, sancti Petri filiam machinabatur, ut pluribus narrat Domnizo, cuius excerpta in Appendice referentur. Consentit Sigonius libro IX De regno Italie, ubi res huius temporis ex his auctoribus descripsit.

Urbanus uero adhuc Rome erat mense Februario  anno 1093, si legitimum sit Figiacense priuilegium, quod a Cruceo relatum est in Historia episcoporum Caturcensium, et nullus error irrepserit in notas eius chronicas. Datum nempe dicitur Lateranis hoc anno 1093, pontificatus Urbani quinto, die u Idus Februarii. Sed, etsi ille note bone sint, locus dati priuilegii uitiosus est, cum nondum tunc Urbanus Lateranense palatium obtinuerit, coactus, ut modo ex Bertoldo dicebamus, Natalium Christi festiuitatem extra urbem celebrare, quippe qui absque sanguinis effusione, quod semper abhorruit pius pontifex, in eam ingredi non potuisset. Et quidem Lateranum nonnisi anno sequenti recuperauit Urbanus, ope Gofridi uindocinensis abbatis, qui ad id, uti dicemus,  magnam pecunie summam contulit. Certe hoc diploma dubie omnino fidei uidetur esse; in quo nempe, preter ea que continet bis temporibus parum consentanea, maxime displicet quod Stephano episcopo Cadurcensi, alias penitus ignoto, inscribatur. Plura de eo refert Cruceus in Historia episcoporum Cadurcensium; quem, si lubet, consulas. Paulo maioris est auctoritatis priuilegium Cauense, de quo ad annum precedentem egimus, datum Salerni XIX Kalendas Februarii anno u Urbani, indictione u, anno 1092, quamuis loci et temporum note haud sibi constantes admitti non possint. Utrumque lectorum eruditorum iudicio et censure permittimus.

Porro etsi toto eo tempore quo Lateranense palatium,  ubi precipua erat pontificum Romanorum sedes, in Guibertinorum potestate fuit, nunquam licuerit Urbano intra Romane urbis menia ingredi: cum tamen in suburbanis, siue, ut passim loquitur Bertoldus, in terra Sancti Petri frequenter tunc moraretur, censebatur Rome presens adesse. Quare nil mirum est si quedam eius littere passim occurrant que Rome his temporibus date dicuntur, quemadmodum plerique eius eui auctores scribunt episcopos et abbates Romam tunc adiisse, ut Urbanum aut apostolorum limina inuiserent.



CXXII. Fulco Bellouacensis episcopus in sede confirmatus.

Eiusmodi fuerunt littere Urbani ad Fulconem episcopum Bellouacensem, et alie ad clerum et  populum eiusdem urbis, que Rome uI aut XuI Kalendas Martii date dicuntur. His litteris confirmat antea pontifex a Gregorio uII latam sententiam de Castellania Bellouacensi, quas quidem hoc anno scriptas fuisse probat rerum gestarum series. Etenim Fulco, de quo iam supra egimus, apud Urbanum accusatus quod male res sui episcopatus administrasset, quodque facinorosorum aliquot hominum criminibus sese immiscuisset, litteras illas accepit mense Februario. Statimque Romam adiit suam approbaturus coram pontifice innocentiam, et quocunque modo causa uerteret, sedem suam dimittere paratus. Et quidem ea erat sancti Anselmi, eius olim magistri et abbatis apud Beccum, sententia, quod facile ex eius epistola 34 libri II ad ipsum Urbanum  scripta, intelligitur, quamuis paulo antea, nempe epistola precedenti, eum pontifici commendasset. Idem Anselmus factus post modum archiepiscopus Cantuarie, iterum supplex pro Fulcone orauit apud pontificem, libro III, epist. 37, ut ei succurrat, prout eius iudicabit prudentia. Nec uana fuit tanti uiri commendatio. Urbanus quippe perspecta Fulconis innocentia, non ferens episcopum iniuste opprimi, eum Simoniaca heresi, que ipsi a nonnullis affingebatur, purgatum in sede Bellouacensi confirmauit, ac remanere iussit. Imo cum idem antistes in Gallias reuersus anno sequenti a comprouincialibus episcopis in iudicium ea de re uocatus fuisset, illos obiurgauit pontifex, quod causam a sede apostolica iudicatam  ausi fuissent retractare. Exstat ea de re Urbani epistola ad Raynoldum archiepiscopum eiusque suffraganeos, que cum anni 1094 initio Maii, ut suo loco demonstrabimus, scripta sit, inuicte probat binas has litteras, de quibus hic agitur, cum Fulconis purgatione Rome peracta, ad presentem annum 1113 debere reuocari.



CXXIII. Concilium Troianum. Canones.

uere ineunte huius anni, Dominus papa Urbanus, Bertoldi uerba ipsa refero, generalem synodum centum pene episcoporum in Quadragesima ex diuersis prouinciis in Apulia congregauit, et diuersis Ecclesiarum necessitatibus synodati prouisione competenter succurrere curauit. Hanc synodum apud Troiam, que Apulie ciuitas est episcopalis, habitam fuisse scribit Romualdus  Salernitanus archiepiscopus in Chronico, cui consentiunt plerique omnes; sed eam nonnulli recentiores secundam nuncuparunt, quod alteram eadem in urbe ab Urbano congregatam anno 1089 admiserint. At unicam solummodo, ut iam diximus, ad annum 1089 agnoscunt ueteres auctores, quam anno 1093 celebratam fuisse ex Bertoldi testimonio, aliisque certis et indubitatis monumentis constare debet. Eius concilii titulum ex codicibus manuscriptis descriptum exhibet Labbeus tomo X Conciliorum his uerbis: Anno Dominice Incarnationis 1093, u Idus Martii conuenit Troie in Apulia concilium episcoporum fere 75, abbatum 12. Totidem episcopos et abbates ei interfuisse legitur apud Iuonem in editis exemplaribus, quamuis scriptum a  Labbeo laudatum octoginta preferat. Eamdem synodum memorat Petrus Diaconus libro Iu Chronici Casinensis cap. 7; at numerum pontificum aut abbatum, qui ad eam conuenerant, nusquam habet. Duo supersunt huius concilii canones, quos post Urbani epistolas proferet pontificiarum epistolarum collector. Primus, qui de dissoluendis intra certam consanguinitatis lineam initis matrimoniis agit, ab Iuone Carnoteno, Gratiano, Magistro Sententiarum et aliis passim auctoribus laudatur et refertur; alter uero, occasione Treuie conditus, eius infractores excommunicatione multandos decernit.



CXXIu. Urbanus concedit priuilegium ecclesie S. Pauli Narbonensis.

 Soluto concilio, Urbanus Romam reuersus est, uti colligimus ex priuilegio quod ibi Narbonensi Ecclesie sancti Pauli concessit hoc anno, pontificatus Urbani uI, die XIu Kalendas Aprilis, indictione I, que note nullam habent difficultatem. In eo diplomate, canonicos Sancti Pauli laudat pontifex ob regularem uiuendi formam, quam recens amplexi fuerant. Quod quidem uite genus suscitare, inquit, non minori pene estimandum est meriti . . . . quam florentem monachorum religionem custodire. Similia passim elogia occurrunt in aliis canonicorum regularium priuilegiis ab Urbano indultis, qui eo pacto bonos in proposito retinendo confirmari; alios uero, quorum uita non adeo regule astricta erat, ad idem  institutum amplectendum, excitari posse arbitrabatur



CXXu. Conradus imperatoris patris sui partes deserit.

Interea Henrici Augusti negotia in peius abibant, plerisque in dies ab eius et Guiberti pseudopape obedientia deficientibus. Tunc quippe, referente Bertoldo, in Longobardia prudentissimi milites Sancti Petri Welpho dux, et uxor eius Mathilda, iam triennio contra schismaticos uiriliter dimicantes, tandem multum contra ipsos, Deo opitulante, confirmati sunt. Sed nichil adeo catholicorum partes adiuuit quam Conradi, ipsius Henrici filii, a patre defectio ad Welphonem ducem, cui deinceps inuiolate adhesit. Nullam tam insperate mutationis causam affert  Bertoldus; at ex Dodechino discimus eam occasione Praxedis, Adelaidem appellat ille auctor, regine uxoris Henrici contigisse; quam eo usque odio tunc habuisse imperator dicitur, ut eam aulicis suis, imo et ipsi Conrado, dehonestandam prodiderit. Tantum facinus exhorruit pius princeps, qui, ut ait idem auctor, erat in omni bonitate et probitate conspicuus, humilis et modestus. At hac repulsa commotus furibundus pater, ita aduersus eum excanduit, ut exinde eum pro filio habere recusauerit, se asserens non esse illius patrem. Tunc Conradus, relicto patre, ad pontificios cum iis qui sibi addicti erant confugit. Quin et multi alii, uti habet Domnizo, tam immanis sceleris horrore perculsi, primo Henricum et Guibertum spernere, tum etiam omnino deserere eius  partes constituerunt, qua occasione Catholicorum uires ingens incrementum accepisse memoratur. Testis est Bertoldus nobiliores Longobardie ciuitates Mediolanum Cremonam, Laudam et Placentiam eo tempore contra Henricum in uiginti annos coniurasse; quo pacto Catholici, occupatis Alpium faucibus, impediuerunt ne Henrici fautores e Germania in Langobardiam ad eum accederent. Quare Augustenses, uicinarum urbium exemplo excitati, abiecto pseudepiscopo, quem eis Henricus prefecerat, catholicum sibi pastorem elegerunt.



CXXuI. Lotharingi Urbano addicti.

Haud minori studio Urbanum colebant Lotharingie urbium populi, Metenses uidelicet, Tullenses et  uirdunenses, qui Egilberto Treuirorum pontifici prouincie sue metropolitano obedientiam prestare omnino abnuerunt, quod ille schismaticis communione iungeretur. Plus ausi sunt Metenses, qui reiecto illo, procul dubio Adalberone, sic quippe eum Meurissius in Historia Metensium episcoporum et alii appellant, seu Albertum, ut dicemus infra, quem eis prefici uolebat imperator, Popponem ex archidiacono Treuirensi, uirum catholicum et sedi apostolice addictissimum in antistitem sibi elegerunt, eumque, uti Bertoldus habet, a Gebehardo Constantiensi episcopo, sedis apostolice legato, consecrari fecerunt sexto Kalendas Aprilis in medio Quadragesime.



CXXuII-uIII. Conradus fit rex Longobardie.


Una tamen occasio inopinata tot prosperos euentus ferme labefactauit, captiuitas nempe Conradi principis, quem Henricus dolo circumuentum ceperat. At ille paulo post, ut Bertoldus scribit, misericordia Dei ereptus, luctum illum in gaudium uertit. Paulo post, annuente Welphone duce Italie, ac Mathilda eius coniuge, eleuatus in regem, concurrente ad hec solemnitatem magna fidelium Sancti Petri frequentia, a Mediolanensi episcopo solemniter coronatus fuit. Interea Welpho Baioarie dux in Langobardiam aduenit, ubi cum sese Urbani asseclis adiunxisset, ita repentino illo casu Henrici animum deiecit, ut in quamdam munitionem, uerba sunt Bertoldi, se contulerit, ubi diu absque regia dignitate  moratus, nimioque dolore affectus, se ipsum, ut aiunt, morti tradere uoluerit; sed, a suis preuentus, ad effectum uenire non potuit. Eum tunc uerone aliquod tempus exegisse discimus ex Udalscalco in uita Eginonis apud Canisium tomo II lectionis antique, sed in tantis angustiis, ut ei ex omni parte circumuento nec Langobardiam ingredi, obstante domna Mathilde, liceret, nec Italia excedere, quod Teutonici principes ei in Germaniam reditum omnino preclusissent. Haud enim minus in illis partibus quam in Italia Catholicorum res prosperabant.



CXXIX. Welpho pater fit miles. Conuentus Ulme.

Paulo post Welphonem patrem in Germaniam reuersum, Gebehardus antistes, uti narrat Bertoldus, per manum in militem accepit, sicut et proprium fratrem  Bertholdum ducem Alemannie iamdudum fecerat; tum Ulme in frequenti Alemannie principum conuentu, ubi idem antistes cum Bertholdo suo fratre et eodem Welphone presens aderat, communi omnium assensu decretum fuit, ut omnes omnino Gebehardo presuli omnimode secundum statuta canonum, Bertholdo uero duci et comitibus secundum legem Alemannorum obedire tenerentur. Deinde, ut idem auctor prosequitur, firmam pacem tam duces quam comites, tam maiores quam minores, se obseruaturos a septimo Kalendas Decembris usque in Pascha, et a Pascha in duos annos iurauerunt. Ut uero omnis infringende illius concordie timor a fidelium mentibus auferretur, principes, qui conuentui illi interfuerant, ad propria reuersi, pacem hanc omnibus  quique sub sua potestate constitutis uiritim iurare fecerunt.



CXXX. Monasteria in Alemannia condita.

Nonnulla etiam his temporibus de nouo excitata sunt in his regionibus monasteria, que, uti Bertoldus refert, a Gebehardo apostolice sedis legato dedicata fuerunt. Primum in Silua Nigra a fundamentis crexit eiusdem antistitis frater dux Bertholdus, quod abbatiali dignitate auctum, et sub speciali apostolice sedis tuitione constitutum dedicauit ipse Gebehardus hoc anno, die prima Augusti. Mense sequenti idem episcopus alterum consecrauit in honorem sancti Martini, quod Hartmannus comes et frater eius Odo in proprio allodio condiderant, eo ipso  loco, quo Danubius et Haris amnes in unum conueniunt. Quo item tempore tertium haud procul a precedenti dissitum sub sancti Georgii nomine ab eodem pontifice consecratum est, in quo sicut et in precedenti Otto Sancti Blasii abbas regularem disciplinam instituit. Preter ea Sigefridus Scaphuse abbas, ueritus ne propter schismaticorum infestationes loco cedere cogeretur, impetrauit hoc anno a Richardo Massiliensi Sancti uictoris abbate cellam Nobiliacum dictam, ubi cum suis, si aliquando instaret monasterii sui deserendi necessitas, perfugii locum haberet. Et idcirco hanc domum omnibus ad regularem disciplinam obseruandam necessariis instruxit.



CXXXI. Concilium Remis de restaurando Atrebatensi.


In Galliis Atrebatenses accepta ab Urbano pontifice, uti anno superiore diximus, eligendi proprii episcopi facultate, ad Raynaldum prouincie metropolitanum scripsere, ut aliquem clericum discretum et nobilem, seu abbatem e suo latere Atrebatum mittat, qui electioni celebrande pro se uicarius intersit. At ille rescripsit se Cameracensibus, qui hanc electionem impedire conabantur, ad Dominicam Oculi mei semper, id est tertiam Quadragesime, que hoc anno in diem 20 Martii incidebat, diem dixisse, ut in concilio totius prouincie, quod eo tempore Remis celebrandum indixerat, intercessionis sue rationes proferrent. Adeoque hac etiam occasione Atrebatenses monet ut et ipsi quoque ad dictam diem adsint,  causam suam coram concilii Patribus aduersus Cameracensium conatus propugnaturi. Adfuerunt itaque die condicto utriusque Ecclesie legati. Primum Atrebatenses laudatis antiquis Gallie prouinciarum notitiis, prolatisque multis ueterum testimoniis, potissimum ex uita et testamento sancti Remigii desumptis, asseruerunt suam urbem, unam olim e nobilioribus Belgice secunde ciuitatibus, proprium episcopum quondam habuisse atque adeo iuxta pontificum et conciliorum decreta, hoc ius, ei iam in pristinum splendorem reuocate, debere restitui, maxime quod id ipsum Urbanus pontifex datis litteris fieri decreuisset. Nihil ad ea respondentibus Cameracensibus legatis, nec quidquam in sue cause patrocinium proferentibus, archiepiscopus dixit eam reipsa  Atrebatensis episcopatus restitutionem a pontifice fuisse imperatam. Statimque litteras Urbani tum ad se, tum ad Atrebatenses ea de causa scriptas proferri iussit in medium, que omnia ita esse Burchardus Sancti Basoli abbas et Dudo capellanus, recens e curia Romana reuersi, palam testati sunt. Deinde archiepiscopus, rogatis episcoporum et aliorum, qui ibi presentes aderant, consiliis, quamuis illi inducias postularent, Atrebatensium uotis assensum prebere paratus erat, cum Cameracenses, desperata causa, ad apostolicam sedem appellarunt. Hanc appellationem statim, annuente uniuerso concilio, admisit archiepiscopus, ac utrique parti diem dixit, ad diem Dominicam ante Ascensionem, aut certe ad sequentem  hebdomadam, qua coram pontifice Romano, cui ea de re litteras scripturus esset, causam suam propugnarent, atque ita concilium solutum est.



CXXXII. Res coram pontifice agitur episc.

Post dies paucos Ioannes et Drogo ab Atrebatensibus ad suam eorum causam coram pontifice agendam electi Romam proficiscuntur, quos Urbanus benigne exceptos, exspectatis frustra Cameracensium legatis, post elapsum a concilio Remensi prefinitum tempus, ad Raynaldum archiepiscopum remisit, cum litteris, quibus ei precipiebat ut electum ab Atrebatensibus episcopum consecraret; aut certe si id nollet, ipsum ad apostolicam sedem transmitteret, a se, saluo Remensis Ecclesie iure, consecrandum. He littere, sicut et alie, quas eadem occasione pontifex  ad Atrebatenses scripsit, nullas habent chronicas notas; at ex rebus gestis facile colligitur, utrasque una aut altera die post Dominicam infra octauam Ascensionis, id est ultima aut penultima mensis Maii datas fuisse. Legati itaque in Gallias reuersi, Remos statim adierunt pontificis litteras ad archiepiscopum delaturi, quibus ille acceptis, legatis ipsis consuluit ut, nulla interposita mora, Atrebatum reuersi electionem urgerent; sed litteras, quas illi ab eo efflagitabant, ad clerum et populum Atrebatensem, ueritus procul dubio ne hoc facto Cameracensium animos in se commoueret, scribere recusauit, ea specie quod necessarium non esset, nec idoneum, ut litteris pape electionem noui episcopi iam semel et iterum precipientibus, suas quoque, quod tamen preceperat  pontifex, epistolas adiungeret.



CXXXIII. Lambertus eligitur. Archiepiscopus Remensis differt consecrationem.

Solis itaque Urbani litteris contenti legati Atrebatum redierunt, statimque indicta est electionis faciende dies ad uI Idus Iulii, que Dominica erat. Ad quam non modo Atrebatensis, sed etiam uicinarum aliquot Ecclesiarum clerici, atque inter alios Insulensis Ecclesie collegiate canonici, uel ob maiorem solemnitatem, uel ob antiquam consuetudinem, aut inter utrosque societatem conuocati sunt. Conuenit ea die in maiorem Sancte Marie ecclesiam infinita propemodum clericorum et laicorum multitudo, ibique celebratis missarum solemniis, ac premissa sancti Spiritus inuocatione, publice e pulpito lecte  sunt Urbani pontificis littere de restituenda Atrebatensis Ecclesie dignitate, et electione episcopi facienda. Cumque a Gualberto preposito, Guiberto decano ceterisque omnibus canonicis in capitulo uno consensu Lambertus Insulensis Ecclesie cantor in episcopum designatus fuisset, statim in conspectu totius ecclesie manifestatus est, ac sic a clero electus et tertio acclamatus ac laudatus a populo, licet inuitus eligitur, capitur, et in sede pontificali inthronizatur. Ipso uero, cum aliis Insulane Ecclesie canonicis, qui tantum uirum sibi eripi egre ferebant, reclamante, publice lecta est Urbani sententia ex prima eius epistola, que sic habet: Ei uero, qui canonico consensu cleri et populi electus fuerit, apostolica auctoritate  interdicimus, ne impositam sibi electionem dissimulatione aliqua huius noue ordinationis subterfugiat: ac sic omnes electioni facte acquieuerunt.

Scriptum statim est ad Raynaldum metropolitanum, ut diem qua esset noui episcopi facienda consecratio indicaret; at ille, nulla die statuta, respondit se rem cum ceteris comprouincialibus communicaturum in magno episcoporum et clericorum conuentu, quem in festo sancte Marie, mediante Augusto, Remis haberet. uerum cum die indicto Atrebatensium legati comparuissent ea de re rogaturi, inducias iterum postulauit archiepiscopus ad festum omnium Sanctorum. Tot cunctationum pertesi Atrebatenses, legatos iam tertia uice Romam mittunt ad  Urbanum, Odonem scilicet cantorem, et Ioannem diaconum, qui pontifici rerum omnium rationem redderent, eiusque opem iterum implorarent aduersus archiepiscopum, qui eiusmodi tergiuersationibus mandata apostolica uelle eludere uidebatur. Littere quas ea occasione Atrebatenses ad pontificem scripserunt, dabuntur suo tempore, sicut et ille quas ipse pontifex, exceptis benigne, ut solebat, Atrebatensium legatis, ad Raynaldum ea de re scripsit, quibus illi precipiebat ut infra triginta dierum spatium, postquam suas ipsius litteras receperit, aut Lambertum ipse consecraret, aut certe eum Romam transmitteret in Romana curia consecrandum. Eadem ferme repetit in alia epistola, quam eadem occasione ipsi Lamberto electo conscripsit, que cum  u Idus Octobris data dicatur, inde colligimus precedentem, que nullam prefert notam, initio quoque Octobris scriptam fuisse.

Archiepiscopus itaque, receptis circa Nouembris medium Urbani litteris, Lamberto electo Atrebatensi scripsit, ut ad se legatum aliquem infra octauas sancti Andree mitteret, per quem quid de illius consecratione cum aliis prouincie sue suffraganeis statuerit ei renuntiaturus esset. Et quidem assignato tempore adfuerunt legati Atrebatensium, sed neque tunc certum responsum ab archiepiscopo habere potuerunt. Quare Atrebatenses, tot morarum impatientes, electum ipsum Remos tandem mittendum esse censuerunt ad archiepiscopum, ut eum aut ipse prefixo per ipsum pontificem tempore consecraret,  ut iam sepius ab eo efflagitauerant, aut certe cum litteris commendatitiis Romam iuxta apostolicum mandatum mitteret, ubi ab ipso pontifice consecraretur. Lambertus itaque Remos profectus, ibi die Dominica, que Xu seu potius Xu Kalendas Decembris erat, et ultimus prefiniti a pontifice Romano ad eius consecrationem temporis terminus, suo Atrebatensis cleri ac populi nomine litteras archiepiscopo presentauit, quibus illum, ut tandem huic negotio alterutro modo, ut pontifex statuerat, finem imponeret: »uestre, inquiunt in hoc supplici libello Atrebatenses, excellentie dignitati multiplices referimus gratias, quia hactenus gratanter nobis, ut pius pater iuuamen exhibuistis . . . . sed paternitatem  uestram miramur plurimum in calce nostri negotii infrigidatam existere, cum infra terminum ab apostolico uestre magnificentie electi nostri consecrationis iniunctum, nec solemniter litteris uestris, ut arbitrabamur, ad consecrationem electum nostrum uocastis; nec diem certum infra terminum designastis. Nunc autem cum consecratio deinceps infra triennalem metam nequit fieri, saltem litteras uestre auctoritatis que apostolico deferantur, ut ipse iussit, pro consecratione nostri electi nobis dare uelitis plurima pace precamur.« Cum itaque nullus superesset subterfugiendi locus, Raynaldus, Lamberto electo, Romam adeundi potestatem fecit, datis ei ad Urbanum litteris, quibus ille acceptis, in ipso Natalis Christi peruigilio Remis egressus est;  ac post uaria pericula et itineris difficultates, anni sequentis initio, ut ibi dicemus, Romam peruenit. Littere quas Raynaldus ad Lambertum scripserat, et ille quas tandem hac occasione ad Urbanum deferendas, tum idem archiepiscopus, cum Atrebatensis Ecclesia scripsere, in pontificiarum epistolarum collectione referentur, post eas quas Urbanus ipse, ut mox dicebamus, utrisque paulo ante conscripserat. Ex his porro quas ultimo loco ad Urbanum Raynaldus per Atrebatensem electum scripsit, sicut et ex responsione pontificis, intelligimus quo consilio is antistes noui episcopi consecrationem tam diu distulerat, queue causa fuerit tot eius tergiuersationum: quod scilicet uereretur, ne, si Atrebatensis episcopatus restitutioni facilem prebuisset assensum,  inde ansam arriperent Cameracenses, qui Henrico imperatori schismatico parebant, a sua et Ecclesie Remensis obedientia discedere: quare maluit eam ordinationem a pontifice quam a se ipso celebrari, ut nulla querelarum occasio aduersus se aut Ecclesiam suam Cameracensibus preberetur. Huc spectant alie peculiares eius littere ad pontificem, de rebus Cameracensibus, ad quas Urbanus, ut dicemus num. 145, respondit.



CXXXIu. Geruinus in episcopio Ambianensi firmatus.

Iam supra, § 104, egimus de Geruino episcopo Ambianensi, qui ab Urbano insuper habitis eius emulorum accusationibus, in throno Ambianensi confirmatus fuit. At postea a suis iterum exagitatus pontificem rursus adire coactus est, a quo, etiam  hac uice benigne exceptus, secundas litteras obtinuit, clero et populo Ambianensi, uti prime erant, inscriptas, quibus precipit ut illum a Simonia purgatum pro uero et legitimo pastore Ambianenses haberent. Date sunt Xu Kalendas Augusti, hoc anno, si bene coniicio, quare eas a cl. uiro Stephano Baluzio acceptas referet pontificiarum epistolarum collector.



CXXXu. Dolensis episcopus paltium impetrat.

Circa eiusdem anni, uti uidetur, medium accessit ad Urbanum Rollandus Dolensis in minori Britannia antistes, pontificis opem aduersus Dolensem principem, qui eius Ecclesie bona inuaserat, imploraturus; tum etiam, ut pallium, quod nonnulli ex suis  predecessoribus iam habuerant, ab eo impetrare. Apostolice sedis protectionem aduersus bonorum Ecclesie inuasores ultro concessit Urbanus, datis ea de re litteris ad principem et populum Dolensis urbis; at in concedendo pallii usu, quod maxime efflagitabat Rollandus, qui se, ut sui ab annis plus quam ducentis predecessores, archiepiscopum nuncupabat, se difficiliorem exhibuit: uerebatur enim equus pontifex, ne id faciendo, iura Turonensis Ecclesie, quam unicam prouincie Lugdunensis tertie ueram et antiquam esse metropolim sciebat, conuelleret: nec quidquam impetrare potuit Rollandus, donec, prolatis Gregorii uII litteris, probauisset usum pallii ac prouisionem archiepiscopalis iuris in Britannia minori Ireno predecessori suo  fuisse concessam. Sed quia exempla tantummodo harum litterarum proferebat, ab eo Urbanus exegit ut sacramento prestito iuraret nichil amplius aut minus in Gregorii autographis litteris quam quod ipse protestabatur continere. Quo facto pontifex ei, saluo metropolis Turonensis iure, pallii honorem ac archiepiscopales honores, sicut Gregorius pontifex Ireno fecerat, indulsit, datis ea de re litteris, quas, licet nullam habeant chronicam notam, ex iis tamen, que anno sequenti de eadem controuersia date sunt, certum est ad hunc annum reuocari debere.



CXXXuI. Radulfus episcopus Turonem contra Dolenses. Pallium obtinet.

 Adhuc in pontificis comitatu erat Rollandus, cum Radulfus Turonum archiepiscopus, contra eum intercessurus Beneuentum aduenit, ubi tunc pontifex uersabatur. Multa ibi aduersus Dolenses protulit coram pontifice Radulfus, ut Ecclesie sue iura in Dolensem et alias Britannie Ecclesias stabiliret, quibus cum Rollandus nichil aliud responderet quam se non agendum uenisse, quamuis paratus esset cum episcopis prouincie sue congruo tempore respondere, Urbanus ex partium consensu tempus utrisque constituit ad medium Quadragesime sequentis, quo res finiretur. Hec fuse refert ipse pontifex in sententia quam aduersus Dolenses anno sequenti, ut ibi dicemus, tulit.

Eo in itinere Radulfo contigit, quod de eo legitur in Gestis episcoporum Turonensium et abbatum  Maioris-Monasterii. Narrat horum Gestorum auctor Radulfus ab Urbano pallium quod enixe postulabat, nunquam impetrare potuisse, qum prius ab infestatione Maioris Monasterii se cessaturum, priuilegio eiusdem loci consensurum, et pontifici prorsus obediturum spopondisset. Quod cum coram eiusdem monasterii aliquot monachis, qui ibidem aderant, prestitisset, pallii honor a pontifice donatus est. Haud tamen stetit promissis suis, nec destitit monachos Maioris-Monasterii persequi, ut suis locis dicemus.



CXXXuII. Pausensis monasterii dedicatio.

Ughellus tomo uII Italie sacre, in catalogo archiepiscoporum Acheruntinorum ad hunc annum  profert uetus, ut ipse putat, instrumentum de dedicatione ecclesie monasterii Sancte Marie de Pauso, uulgariter nuncupati Deuentuum, quem locum ipse pontifex, si huic instrumento aliqua sit fides, paulo ante consecrauerat, magnisque indulgentiis cumulauerat, atque hec omnia confirmata fuisse dicuntur bulla pontificia, hoc anno XuIII Kal. Octobris apud Salernum data. Sed hec, ut iam diximus ad annum 1088, nullius sunt auctoritatis, que ob id solum hic memoramus ut nulli fucum faciant.



CXXXuIII. Urbanus collectas fieri rogat Concilium Burdigalense.

Circa hec tempora cum recuperande Romane urbis spes aliqua affulgeret, quod sanguinis effusione nunquam fieri uoluerat mansuetissimus pontifex,  pecunia et muneribus id se assequi posse in animum induxit. Quare scriptis in uarias prouincias litteris episcopos et abbates inuitauit, ut Romane Ecclesie suis bonis ea occasione suppetias aliquas ferre non abnuerent. Binas ea de re epistolas habemus, quarum prior die Iu Nonas Nouembris et quidem hoc anno, ut probat rerum series, data est episcopis et abbatibus per Aquitaniam, Guasconiam et inferiorem Burgundiam constitutis; altera uero Raynaldo abbati Sancti Cypriani prope Pictauos, quem pontifex ad eiusmodi pecunias colligendas cum Geruasio Sancti Sauini abbate destinauerat. Forte huius collectionis occasione habitum est concilium Burdigale ab Amato, eiusdem urbis archiepiscopo et apostolice sedis legato, conuocatum, de  quo in Chronico Malleacensi leguntur hec uerba: Anno 1093 . . . concilium Burdigale fuit. Plura de eo concilio habentur, in Chartario Sancti Petri de Regula, in quo exhibetur instrumentum restitutionis cenobii Sancti Caprasii Pontonis monasterio Floriacensi, a quo Regulense pendet, in hoc concilio facte per Bernardum episcopum Aquensem, agente Osgerio priore. Complures episcopos et abbates huic concilio interfuisse ex hac charta discimus; huic quippe subscripsere Amatus archiepiscopus Burdigale et sedis apostolice uicarius, Willelmus Bernardi Auxiensis; episcopi, Simon Agenni, Reynaldus Petragorice, Ademarus Egolisme, Hodo Bigorre, Berandus Conuenarum, Petrus Adure, Stephanus uasatum et Bernardus Aquensis. Quid  uero ex his collectis profecerit Urbanus, non tradunt auctores, nisi huc referatur, quod sub finem huius anni Romam ingressus est, ut mox dicturi sumus; et quod Goffridus, hoc ipso anno institutus abbas uindocini, qui quatriduana febre detentus nondum accedere ad pontificem potuerat, ut ex eius epistola 1, lib. I ad ipsum Urbanum data patet, his litteris, ut uidetur excitatus sub huius anni finem aut initio sequentis cum magna pecunie summa Romam aduenerit, pontifici, ut dicemus anno sequenti, magno adiumento futurus.



CXXXIX. Priuilegia pro monasteriis nouo Pictauiensi, S. Quintiniano Bellouacensi, Burguliensi et Ecclesia Syracusana.

Nonnulla priuilegia hoc anno labente diuersis Ecclesiis  concessit Urbanus. Unum ex his est pro monasterio nouo Pictauiensi, quo priuilegium eidem loco a Gregorio uII, indultum confirmatur simul cum ecclesia Sancti Nicolai, que, pulsis exinde canonicis male uiuentibus, in concilio prouinciali eidem monasterio fuerat attributa. Hec bulla ex archiuo eiusdem loci descripta, data est die XuI Kalendarum Nouembrium, Ceperani, qui locus est in latio diecesis uerulane ad Lyrim fluuium. Ceperano digressus pontifex Anagniam uenit, ubi eum aliquod tempus egisse ex uariis diplomatibus colligimus. Primum ex his datum est in gratiam canonicorum regularium Sancti Quintini prope Bellouacum, die III Idus Nouembris; alterum die 20 eiusdem mensis pro monasterio Burguliensi diecesis  Andegauensis, cui loco tunc preerat celebris Baldricus, postea Dolensis antistes; tertium Rogerio Syracusane Ecclesie in Sicilia episcopo inscriptum, cui a se recens consecrato Urbanus omnia omnino confirmat que Rogerius comes Ecclesie Syracusane contulerat. Error irrepsit apud Rocchum Pyrrhum in Sicilia sacra, ubi hec bulla data dicitur indictione Xu; nam cetere note chronice presenti anno, quem diserte reipsa indicat, omnino conueniunt. Et quidem Rogerius tunc in conquestu Sicilie episcopales ecclesias ordinauit, ut ille ipsemet testatur in duabus chartis eiusdem anni, ab eodem Roccho Pyrro relatis, quarum una pro Ecclesia Agrigentina, altera pro Ecclesia Mazariensi, mense Octobri data fuit.



CXL. Christiani in Hispania preualent. Rescriptum pro Sancto Saturnino.


Quod Rogerius in Sicilia, hoc ipsum uarii principes Christiani apud Hispanias in catholice religionis augmentum prestabant, eo scilicet intenti ut, Mauris pulsis, simul cum regno terreno etiam Christi imperium in his regionibus redintegraretur. Testis est eius rei locuples, Bertoldus ad hunc annum, qui scribit Aldefonsum, regem Castelle et legionis, quem ille auctor Cluniacensis abbatis obedientiarium appellat, paganis sepe prostratis et fugatis, multas ecclesias, que ab illis barbaris destructe fuerant, his temporibus reparasse. Haud minori animo agebat in Mauros Sancius Aragonensium  rex, quem Urbanus in rescripto ad abbatem Sancti Ioannis de Penna, carissimum amicum suum appellat. Quo autem tempore datum fuerit hoc rescriptum haud liquet; at cum anno sequenti Sancius rex, quem Urbanus in eo scripto saluere iubet, initio mensis Iunii occubuerit in Osce urbis obsidione, uix ultra presentem annum potest differri. In eo abbatem Pinnensem reprehendit pontifex, quod decimas ecclesie Sancti Saturnini Tolosani canonicis debitas inuasisset.



CXLI. Decretalis ad Dominicum patriarcham Gradensem. Priuilegium Lirinense.

Haud dissimili ratione ad hunc quoque annum reuocari potest decretalis Urbani epistola ad Domini cum Gradensem patriarcham, de excludendis a suorum  graduum dignitate subdiaconis si continentes esse nolunt. Eius epistole fragmentum Gratianus retulit in decreto dist. 32, cap. II, Erubescant. Dominicum autem, cui inscribitur hec epistola, sub huius anni finem, aut initio sequentis obiisse colligimus ex eo quod, teste Ughello in Italia sacra, Ioannes et Petrus, unus post alterum ei anno 1094 in Gradensi Ecclesia successerint. Denique ad hunc annum referimus priuilegium monasterii Lirinensis Aldeberto abbati inscriptum, quod, etsi in uulgatis exemplis nullam chronologie notam preferat, a Barrali tamen, qui uetera eius monasterii instrumenta conspexerat, hoc anno consignetur in chronologia Lirinensi. Ad eumdem annum, si bene coniicio, reuocari debet bulla pro parthenone Sancte Marie  in Campo Martio ordinis Benedictini Rome, qua Urbanus duos abbates Romanos et unum Ariminensem conseruatores eius loci possessionum designat, ut habet Chronicum eius loci apud Martinellum. Data dicitur apud sanctum Petrum 28 Nouembris, anno uI pontificatus Urbani, quem male interpretatur annum 1094 Hiacynthus de Nobili Chronici auctor. Id tamen incommodi est, quod ex bulla pro Ecclesia Syracusana superius laudata Urbanus Kalendis ipsis Decembris adhuc Anagnie uersabatur.



CXLII. Anselmi archiepiscopi Mediolanensis mors. Arnolfus ei succedit.

Amisit sub huius anni finem Urbanus papa strenuissimum  partium suarum propugnatorem, Anselmum Mediolanensem archiepiscopum, a quo, ut diximus, Conradus ante aliquot menses regni Langobardie corona insignitus fuerat. Eius mortis annum indicat Bertoldus, diem uero discimus ex ueteri catalogo archiepiscoporum Mediolanensium, quem noster Mabillonius tomo I Musei Italici uulgauit, ubi Anselmus sedisse dicitur annos uII, menses u et dies Iu, ac obiisse pridie Nonas Decembris, sepultus in basilica apostolorum. Substitutus est ei Arnulfus seu Arnolfus, quem Bertoldus Arnoldum de Porta argentea nuncupat. Plura de his habent Puricellus, Sigonius in Historia regni Italici, et Papebrochius in catalogo Mediolanensium episcoporum tomo uII Maii Bollandiani, que ad nostrum  institutum non attinent. Arnulfus nonnullis fortasse uidebitur, ut quidem plerique censent, is ipse fuisse Mediolani archiepiscopus, qui, ut in Urbani uita legitur, ab uno tantum episcopo catholico ordinatus fuit, multis aliis presentibus quidem et assentientibus, sed manum, quod schismatici essent, non imponentibus: quique inuestituram ab Henrico recepisse dicitur, ob idque a legato apostolico exauctoratus in monasterium secessisse, ibique perseuerasse, usque dum ab Urbano Ecclesie sue restitutus ac pallio donatus fuerit; sed hoc melius Anselmo eius predecessori conueniunt: nam constat Anselmum ab Henrico huic sedi impositum fuisse; quamuis postea, ut diximus, ad annum 1088 ad Urbani partes accesserit. Et quidem Arnulfus, ut  ex Bertoldo auctore equali et accurato constat, non ab uno, quanquam id post unum annum integrum a sua electione factum fuerit, sed a tribus episcopis catholicis, quorum nomina idem auctor recenset, consecratus fuit, ut suo loco dicemus. Hec occasione obitus Anselmi.



CXLIII. Anselmus fit episcopus Cantuarie. Cum rege dissidet.

Iacturam, quam morte Anselmi Mediolanensis perpessa est Ecclesia Romana, egregie resarciuit alterius Anselmi in Cantuariensem archiepiscopum ordinatio, que hac ipsa die celebrata est, id est II Nonas Decembris, qua Mediolanensis Anselmus e uiuis excessit. Hanc tamen graues dissensiones subsecute sunt inter ipsum sanctum uirum et  Henricum regem oborte, que diu multumque Anglicanam Ecclesiam afflixerunt. Remanserat Ecclesia Cantuariensis episcopo orbata post Lanfranci mortem toto quadriennio, cum pridie Nonas Martii huius anni, Dominica prima Quadragesime, electus est in eius locum, summo totius regni ac ipsius regis applausu Anselmus, tunc Beccensis abbas, qui ob quedam monasterii sui negotia forte in Angliam transmiserat, nichil tale cogitans. Omnem lapidem mouit uir sanctus, ut a se tantum onus amoliretur, ad quod se minus aptum esse sincero animo reputabat. uisa est ei opportuna declinande huius dignitatis occasio, schisma quod tunc Ecclesiam Romanam afflictabat. Quippe cum nondum in Anglia,  sic rege uolente, quis pro uero pontifice esset habendus, declaratum fuisset, ipse palam denuntiauit se semper, quocunque modo res uerteret, Urbano, sicuti usque nunc fecerat, obediturum. Idque contestatus est, quod reuera sic in animo haberet, tum quia ex declaratione sperabat se ab Anglis reiectum iri. At nichil omnino profecit. Illi enim constanter in proposito perseuerarunt. Quod ipse testatur in epistola 24, libri III, sic ad Hugonem Lugdunensem scribens: Antequam preberem assensum, palam dixi me fauere domino pape Urbano et Guiberto aduersari. Et feci et dixi per sex menses quod potui sine peccato, ut dimitterer. Illustre paulo post et publicum sue erga Urbanum pontificem reuerentie et obsequii argumentum prebuit,  cum ei librum de fide, seu Incarnatione uerbi, quod contra Roscelinum hereticum conscripserat, nuncupauit eo pacto, ut ipsum eius censure committeret. Non abs re erit huc proferre ipsa Anselmi uerba quibus hunc ei librum rescripsit. »Domino et Patri uniuerse Ecclesie in terra peregrinantis summo pontifici Urbano frater Anselmus, uita peccator, habitu monachus, siue iubente, siue permittente Deo, Cantuarie metropolis uocatus episcopus, debitam subiectionem cum humili seruitio et deuotis orationibus. Tum librum suum pontificis iudicio committit his uerbis: Quoniam, inquit, diuina prouidentia uestram elegit sanctitatem, cui uitam et fidem Christianam custodiendam, et Ecclesiam suam regendam committeret, ad nullum alium rectius  refertur, si quid contra catholicam fidem oritur in Ecclesia, ut eius auctoritate corrigatur. Opus uero suum esic ei xaminandum proponit, ut si quid in eo corrigendum est, eius censura castigetur, et quod regulam ueritatis tenet, eius auctoritate roboretur.«

Cum itaque nichil Anglos ab efflagitando in archiepiscopum Anselmo reuocare posset, accedente archiepiscopi sui, id est Rothomagensis, in cuius diecesi Beccum situm est, auctoritate, omniumque bonorum consilio, Cantuarie tandem consecratus est pridie Nonas Decembris anno 1093, ac paulo post Christi Natalium festiuitatem solemniter simul cum rege celebrauit. Mirum quidem est eum ab Anglicanis episcopis, qui adhuc ancipites erant an  Urbano pape, aut Wiberto eius emulo obedire deberent, ordinatum fuisse, cum ipse palam protestaretur se ab Urbani obedientia, ut mox dicebamus, nunquam recessurum. Sed nemo tamen, nec ipse pontifex, id aut Anselmo, aut Anglicanis episcopis uitio uertit. Unde cum postea Walterus illud ipsum Anselmo exprobasset, ille hoc potissimum argumento se defendit, quod id sciens pontifex non solum non improbauerit factum, sed etiam ei postea pallium absque ulla difficultate concesserit. Hec fuere pontificatus Anselmi lata initia, sed quam breui in amaritudines conuersa fuere! Quippe cum Anselmus regi mille libras denariorum, ut Eadmerus refert, pro agendis munificentie sue gratiis dare renuisset, in illius indignationem incurrit. Prima  hec Willelmum regem inter et sanctum antistitem dissidiorum germina, paulo post multum excreuere, cum eidem regi in transmarinam expeditionem processuro sanctus antistes monita salutis dare uoluisset. Hec anno 1093 et initio sequentis acta fuere; quid inde post regis in Angliam reditum consecutum fuerit, dicemus ad annum 1095.



CXLIu. Urbanus Rome degit.

Romam sub huius anni finem reuersus Urbanus, ibi Natiuitatem Domini, deficiente in dies Guiberti factione, solemniter celebrauit, ut habet Bertoldus initio anni 1094; solet quippe hic auctor annos a Christi Natalibus exordiri. At Guibertus simul cum Henrico imperatore tunc uerone uersabatur,  ita animo fractus, ut eodem Bertoldo teste, papatum se libenter dimissurum simulauerit, si alio modo pax in Ecclesia recuperari non potuerit. Multos tamen adhuc habebat Rome homines sue parti addictos, qui seruientes tempori, occasionem latenter exspectabant, ad nouos motus ciendos. At hec dissimulabat Urbanus, quod absque militari expeditione abigi ab urbe non potuissent. Nihil quippe, ut iam sepe cum Bertoldo, qui et illud singulis ferme annis repetit, diximus, adeo auersabatur mansuetissimus pontifex, quam ut armis decertaretur, et suam auctoritatem sanguinis effusione ampliaret, quare, uti idem auctor prosequitur, cum absque militari manu aduersarios suos non facile potuerit expellere, maluit  eorum iniustitiam ad tempus tolerare, quam Romanos ciues armata manu inquietare.



CXLu. Guibertinorum insidie.

Mirum est tantam pontificis lenitatem Guibertinorum animos non emolliisse. Quin econtrario cum ipse prope sanctam Mariam-Nouam in quadam firmissima munitione moraretur, illi uero, turrim Crescentii seu Adriani molem, id est castrum Sancti Angeli, adhuc occuparent, pyratarum more omnem uiatoribus per Tiberis pontem ad pontificem accedere uolentibus aditum intercludebant; adeo ut, si qui forte in manus eorum inciderent, captiui ab eis more plusquam barbaro detinerentur, et pessime haberentur. Id contigit abbati celle Sancti Petri in Alemannia, quam Gebehardus Constantie episcopus, et dux Bertoldus  eius frater Urbano legatum miserant. Hinc Egino, qui postea abbas Sancte Afre Augustensis fuit, laudatur ab Udalscalco, eius Gestorum scriptore, quod ab eodem Gebehardo non semel ad Urbanum missus, deposita ueste monastica, seculari habitu indutus, sub ea specie Guibertinorum diligentiam fallens ad pontificem accesserit. Eodem modo Goffridus uindocini abbas libro I, epist. 8, ait famulum famulorum suorum se fecisse, ne ab Urbani hostibus agnosceretur.



CXLuI. Atrebatensis et Cameracensis Ecclesie diuisio firmata.

Hec initio anni 1094 Rome agebantur, ubi Urbanus cum audisset Lambertum Atrebatensem electum e Gallia in Urbem aduenire, ut ibi consecraretur, quod  ut iam diximus, ueritus esset Raynoldus, ne si ipse ei imposuisset manus, Cameracenses a Remensis Ecclesie obedientia recederent, ad eumdem archiepiscopum scripsit, pollicitus ei apostolicam tuitionem aduersus quemcunque, qui Cameraci episcopum preter Remensem metropolitanum ordinare aggrederetur. Post hec eidem archiepiscopo iniungit, ut tam Atrebatensi quam Cameracensi Ecclesie, unicuique suum proprium episcopum incardinare non differat, nisi forte Cameracenses uellent Romam uenire ad proximam sequentem Quadragesimam, causam suam presente Lamberto Atrebatensi electo acturi. Denique Manassis archidiaconi Remensis in episcopum Cameracensem electionem, quam a Cameracensibus generali omnium consensu factam fuisse ipsi scripserat  Raynaldus, confirmauit eo pacto, ut Cameracenses Atrebatensis Ecclesie restitutionem non turbarent, quamuis ad id sese temerario sacramento obligassent. Hec omnia habentur in Urbani epistola ad ipsum Raynoldum, qui ei de iis rebus seorsim, ut iam diximus, scripserat, quam pontificis responsionem, et si nullam habeat temporis notam, huc tamen referri debere, ea que complectitur satis indicant. Et quidem anno sequenti, reiecto Gualcherio, Manassis electio confirmata fuit in Claromontano concilio, ut suo loco dicemus.



CXLuII. Lambertus electus Atrebatensis Romam aduenit. Ab Urbano consecratur ac priuilegium obtinet. uarie ea de re littere.

Interim Lambertus post multa uiarum et hiemis  discrimina, que fuse in eius libello apud Locrium et Baluzium tomo u Miscellan. describuntur, Romam aduenit ad porticum Sancti Petri, feria sexta ante Dominicam Esto mihi in Deum protectorem, inquit eius Gestorum scriptor, id est die 17 Februarii, biduo ante Dominicam Quinquagesime, que eo anno in diem 29 eiusdem mensis incidebat. Cum uero ob Guibertinorum insidias difficilis esset ad pontificem, qui tunc apud sanctam Mariam-Nouam commorabatur, aditus, summo mane sequentis diei Lambertus, relictis ad Sanctum Petrum sociis, solus ad Urbanum accedit, »cui se prosternens cum lacrymis petiit ab electione absolui, imparem se esse asseuerans ad tam importabile onus, tum pro Henrici infestatione, ad quem Cameracus pertinebat, tum pro  infestatione Cameracensium clericorum et laicorum diuitum, etc., ac denique pro ipsius Atrebatensis Ecclesie paupertate et nimia uastatione. Sed beatissimus papa , facta absolutione, et data benedictione, sicut mos est apostolice sedis, suscepit eum in osculo sancto, et floccipendens hec omnia, dixit ei: Frater, non sunt condigne passiones huius temporis ad futuram gloriam que reuelabitur in nobis, et cetera uerba consolatoria, que, inquit ille, ad plenum memorie non occurrunt.« Tum ab eo sciscitatus pontifex ubi eius essent socii, Daiberto Pisano archiepiscopo demandauit, ut simul cum Petro Leonis curam haberet Lamberti socios ad se e porticu Sancti Petri, ubi remanserant, adduci in preparatum hospitium, quod  statim factum fuit. Ac deinceps Lambertus, aliique qui cum eo aduenerant liberum habuere ad pontificem accessum.

Exspectatum est ad aliquod tempus, si forte Cameracenses aduenirent causam suam defensuri; sed tandem cum iamdudum terminus prefixus ad causam dicendam transactus fuisset, Urbanus accepto episcoporum et cardinalium suorum et Romanorum consilio. . . omnem Ecclesie Atrebatensis actionem fecit recitari, diemque statuit quo Lambertus in episcopum Atrebatensem ordinaretur. Hec fuit Dominica Quadragesime, que, post exspectatos frustra per integrum mensem Cameracensium legatos, ut ipse pontifex in bulla sua declarauit, Lambertus in episcopum Atrebatensem ab ipso Urbano consecratus  est. Eius ordinationis circumstantias refert iam laudatus auctor Gestorum Lamberti his uerbis: Ille, Lambertus, inquit: tandem requiescens ordinatur Rome apud Sanctam Mariam-Nouam a domno apostolico Urbano anno Dei Christi 1093, anni initium a Paschate repetit, nam et characteres omnes chronologici ab eo prolati, quod et ipsa rerum series necessario exigit, annum 1094 designant, XIu Kalendas Aprilis, que tunc Dominica Letare Ierusalem habebatur, id est quarta Dominica Quadragesime, die uero 19 mensis Martii, sub testimonio uenerabilium episcoporum Ioannis Tusculani, Humbaldi Sabinensis, Ioannis Portuensis, Brunonis Signensis, domni quoque Daiberti Pisanorum archiepiscopi, et  cardinalium presbyterorum et maxime multitudinis Romanorum. Post aliquot dies Urbanus Lamberto priuilegium insigne ad stabiliendam Ecclesie Atrebatensis restitutionem concessit, quod postea in uariis synodis, ac demum in Claromontano concilio recitatum et confirmatum fuit, illudque Paschalis II ac demum pontifices subsequentes passim laudarunt et approbarunt. Datum est X Kalendas Aprilis, Indictione II, anno 1093, quod scilicet, ut modo dicebamus, in instrumentis de eo negotio datis, anni initium a Paschate passim desumatur, quod tamen Urbanus in aliis bullis eo tempore datis non seruauit, ut in sententia pro Turonensi Ecclesia aduersus Dolensem aliisque obseruare licet. Ceterum hoc priuilegium inter Urbani epistolas dabitur, sicut et  quatuor epistole, quas eadem de causa diebus sequentibus pontifex ad archidiaconos Ecclesie Atrebatensis, ad eiusdem diecesis abbates et abbatissas, ad Raynoldum archiepiscopum ceterosque prouincie Remensis antistites, ac demum post aliquot dies ad Robertum Flandrie comitem conscripsit. Exinde stetit sedes Atrebatensis, cuius restitutionis bullam cum Paschalis II litteris, in quibus se a sancte memorie predecessoris sui Urbani ea de re institutio nunquam recessurum fore protestatus est, Remis in Ecclesia beate Marie conseruari ait auctor Gestorum Lamberti, in sacrario, in locello aureo, qui uulgo dicitur Berceolum, uti uidere est apud Baluzium tomo u Miscellaneorum pag. 275, ubi uir eruditus, ut iam monuimus, illa Gesta cum instrumentis ad ea  pertinentibus integra exhibuit.



CXLuIII. Dolensis, et ceteri, episcopi Britannie, Turonum restituuntur.

Hoc ipso tempore quo Lambertus Rome consecratus est, Radulfus Turonum archiepiscopus ibi litem prosequebatur aduersus Dolensem episcopum, qui, ut anno superiori diximus, metropolitani Britannie minoris titulum et iura suorum aliquot predecessorum exemplo ambiebat. uerum cum tempore condicto nec ipse Dolensis antistes, nec quisquam alius pro eo comparuisset, Turonensis uero archiepiscopus aduersus eum uaria precedentium pontificum ac etiam conciliorum protulisset decreta, sententia aduersus Dolensem pronuntiata fuit, restitutaque est in suum pristinum ius Turonum metropolis,  asserta ei iurisdictione in Dolensem aliasque Britannie minoris Ecciesias. Hoc decretum bulla sua firmauit Urbanus, in qua totam controuersie seriem retulit, que Nonis Aprilis huius anni data suo ordine referetur, cum eiusdem pontificis epistola ad uniuersos Britannie minoris episcopos, qua eos monet litem hanc tandem finitam esse secundum Turonensem archiepiscopum; adeoque illis precipit ut ipsi tanquam uero et proprio suo metropolitano obediant. Hoc autem Urbani decretum ita inualuit ut, subsequentibus temporibus, quotiescunque recruduit hec controuersia, quod non semel contigit, ad illud recurri debere pontifices semper censuerint, ut post alios ipse Innocentius III fecit, qui solemni tandem  sententia Dolenses episcopos ab omni spe recuperande unquam metropolice dignitatis prorsus remouit. Porro acta integra celebris huius cause cum uariis epistolis et aliis antiquis monumentis que ad hanc controuersiam attinent, edidit noster Edmundus Martene in noua collectione ueterum scriptorum, que anno 1090 edita est Rothomagi. At nec ibi, nec alias usquam reperire licuit, Urbani epistolam quam Turonenses in responsionibus ad Dolensium obiecta ibi laudant pag. 148, in qua pontifex testatur Britannorum feritatem et pertinaciam tantam fuisse, ut non solum ulla excommunicatione ad Turonensis Ecclesie obedientiam reuocari potuerint, sed etiam eos Christianam fidem se deserturos dixisse, si ad id quouis modo adigerentur.



CXLIX. Lambertus Atrebati inthronizatur.


His ita Rome peractis, Radulfus Turonensis et Lambertus Atrebatensis episcopi simul in Galliam repedare constituerunt. Roma egressi, feria sexta de Dominica Quasimodo geniti, id est die 21 Aprilis, apud Ostiam mare intrarunt. Die uero ipso Pentecostes Lambertus Atrebatum reuersus ante horam tertiam in pontificali sede, summo totius cleri et populi consensu et applausu, inthronizatus fuit.



CL. Goffridi uindocinensis expense pro Romana Ecclesia. Urbani angustie.

uerum priusquam Romam dimittamus, agendum est de Goffrido abbate uindocinensi, qui etiam ea tempestate in Urbe morabatur, quo ad suppetias pontifici summis in angustiis constituto deferendas  ante aliquot tempus aduenerat. Is anno precedenti XII Kalendas Septembri, ut habet Chronicon uindocinense alias Andegauense a Labbeo editum, uindocini abbas ab Iuone Carnotensi episcopo ordinatus, audito quod Urbanus in summa pressura esset, opem ei conferre statuit. Quare Romam statim profectus, quantum ibi pontifici profuerit ex ipsius epistola 8 libri I ad Paschalem Urbani successorem scripta discendum est. In ea postquam se proprium et specialem, non adoptiuum pontificis filium, ac monasterium suum beati Petri proprium alodium et patrimonium ex fundatorum ipsorum uoluntate esse premisisset, subiungit se tredecim millia solidorum monete, inquit, nostre in Romane Ecclesie seruitium, sola dilectione, non ulla qualibet  necessitate compulsum expendisse. Postea totam rem enucleatius exponit, cuius adeo ipsa uerba referre opere pretium est, quod Urbam et Ecclesie Romane ea tempestate statum egregie representent. »Inter cetera, inquit, que mea humilitas Rome Ecclesie in sua necessitate fecit seruitia, unum, quia celeberrimum fuit, nec possum, nec debeo silere . . . . »Primo anno, quo, Deo uolente uel permittente, nomen abbatis suscepi, audiui pie recordationis dominum papam Urbanum in domo Ioannis Fricapanem latitare, et contra Guitbertissam heresim uiriliter laborare. Licet locus noster pauper esset, Romam tamen ueni, illius persecutionum et laborum uolens particeps fieri, et suam pro posse meo desiderans  supplere inopiam, quod et Dei gratia feci. Mala que in itinere et in ciuitate passus sum, nostrorum per omnia, ne agnoscerer, factus famulus famulorum, longum est enarrare. Quasi alter Nicodemus ad dominum papam in domum predicti Ioannis nocte ueni, ubi eum pene omnibus temporalibus bonis nudatum, et alieno ere nimis oppressum inueni. Ibi per Quadragesimam mansi cum illo; et, si fas est profiteri ueritatem, eius onera, in quantum potui, caritatis humeris supportaui. Quindecim uero diebus ante Pascha, Ferruchius, quem Lateranensis palatii custodem Guitbertus fecerat, per internuntios locutus est cum domino papa, querens ab eo pecuniam, et ipse redderet illi turrim et domum illam. Unde dominus papa cum  episcopis et cardinalibus qui secum erant locutus, ab ipsis pecuniam quesiuit; sed modicum quid apud ipsos, quoniam persecutione et paupertate simul premebantur, inuenire potuit. Quem ego cum non solum tristem, uerum etiam pre nimia angustia lacrymantem conspexissem, cepi et ipse flere, et flens accessi ad eum dicens, ut secure cum Ferruchio iniret pactum. Ibi aurum et argentum, nummos, mulas et equos expendi; et sic Lateranense habuimus et intrauimus palatium, ubi ego primus osculatus sum domini pape pedem, in sede uidelicet apostolica, in qua longe ante catholicus non sederat papa.« Epistola sequenti ad eumdem Paschalem scripta, sibi ipsi gratulatur quod post papam Urbanum, et precipuum sancte Romane  ecclesie filium Petrum-Leonis Guitberto abstulerit Lateranense palatium, pecunie scilicet ingenti summa, quam eam in rem expenderat. Eadem compendiosus passim repetit Goffridus, potissimum epistola 13, eiusdem libri ad Calixtum papam, ubi de impensis a se in Romanum pontificem seruitiis iterum loquens, ait se plusquam duodecim millia solidorum ex occasione consumpsisse, que summa, eo ipso teste, centum marcas argenti ualebat.



CLI. Priuilegium uindocinense.

Paulo antequam Urbanus Lateranum Goffridi ope recuperaret, nempe pridie Idus Martii, insigne priuilegium concessit uindocinensi monasterio, quo eius iura et possessiones asseruntur. Id confirmatum postea fuit in concilio Claromontensi, uti suo loco  dicemus, quod integrum ex archiuo eiusdem monasterii, inter Urbani epistolas dabitur. Huc quoque reuocari debent due eiusdem pontificis epistole, que Rome date dicuntur 2 Kalendas Aprilis. Primam scripsit pontifex Willelmo Pictauiensium comiti, ut illum ad restituendam uindocinensibus monachis ecclesiam Sancti Georgii in Insula Oleronis sitam, quam ille cuidam Ebloni, uni e suis militibus donauerat, adhortaretur; altera Amato legato apostolice sedis aliisque duobus episcopis inscripta est, quibus pontifex iniungit ut Guillelmum pro excommunicato habeant, nisi intra tempus a se prefinitum bona uindocinensibus monachis iniuste ablata restituere faciat. Hec duo rescripta ultra  presentem annum differri non posse ex eo colligimus, quod Willelmus in quadam charta, ea de re edita, testetur se has Urbani litteras accepisse, priusquam ille in Gallias concilia celebraturus aduenisset, quam quidem chartam cum multum conferat ad illustranda Urbani Gesta, et complectatur totam huius controuersie, que sepe recruduit, seriem, iam habes apud Beslium in probationibus historie comitum Pictauensium, sed rursus ad ueteres uindocinensis monasterii membranas collata dabitur; utrumque uero pontificis rescriptum ex eiusdem loci archiuio proferetur inter eius epistolas.



CLII. Goffridus ab Urbano fit presbyter. S. Prisce ecclesia.

 Urbanus, itaque adepta Lateranensis palatii possessione, Goffridum, qui anno precedenti, cum diaconus solum esset, ab Iuone Carnotensi episcopo in abbatem benedictus fuerat, hoc anno presbyterum ordinauit, eique ecclesiam Sancte Prisce, ex qua uindocinenses monachi a Guibertinis eiecti fuerant, restituit. Hec in uariis libri primi epistolis passim testatur ipse Goffridus, potissimum epistola 14 ad Honorium papam; item epistola II Calixo II scripta, se ab Urbano tanquam unicum filium dilectum fuisse gloriatur. Quod uero ad ecclesiam Sancte Prisce attinet, titulus est presbyteri cardinalis, quem uindocinenses abbates diu retinuerunt, locusque eius a monachis uindocinensibus inhabitabatur, sed de his locus hic non est  fusius disserendi. Plura de his habet Sirmondus in notis ad Goffridi epistolas. Certe iam a multis annis uindocinenses monachi eam amiserunt, atque hodie nominetenus abbates uindocini cardinales nuncupantur, qua nomen dignitate eos adhuc tempore Constantiensis concilii ornatos fuisse obseruat idem Sirmondus.



CLIII. Episcopi Rauellensis ordinatio.

Porro cum ex Goffridi ordinatione constet Urbanum eo tempore in Laterano palatio ordines publice contulisse, huc forte reuocari potest Constantini Rauellensis episcopi consecratio, qui hoc anno Ursoni successisse, et ab Urbano, quod hec ecclesia Romano pontifici absque medio subiecta sit, ordinatus fuisse dicitur apud Ughellum tomo I Italie  sacre.



CLIu. Urbani pars in Germania preualet.

Haud minus res Urbani eo tempore in Germania quam apud Italos prospere succedebant, quod contigisse obseruat Bertoldus ob summam concordiam que inter Welphonem Baioarie ducem, et Bertoldum ducem Alemannie uigebat, ita ut inde pax a Francia, Teutonica et Alsatia, usque ad Baioariam imo et Hungariam propagata fuerit, quam quidem pacem ideo firmam ac constantem fuisse obseruat idem auctor, quod principes quisque in sua potestate iustitiam facere non cessarent; inter quos Bertoldum ducem pre ceteris eminuisse scribit. Ne uero commercium quod cum excommunicatis  plerique pro sua conditione uix ac ne uix quidam uitare poterant, eam tranquillitatem perturbaret, ita excommunicationis sententiam Gregorii uII exemplo temperauit prudentissimus pontifex, ut, teste eodem Bertoldo, uiatores, rustici, serui et ancille, uxoresque ac filii excommunicatorum iis communicando in eam Iabem non incurrerent, nisi forte illi praua sua uoluntate sese ipsos uinculis excommunicationis astringerent.



CLu. Synodus Constantie.

Hec publica tranquillitas preclaram resarciende in his prouinciis ecclesiastice discipline occasionem prebuit Gebehardo Constantie antistiti, et sedis apostolice uicario, qui eo animo, ut refert Bertoldus, cui soli huius conuentus notitiam debemus, magnam  synodum Constantie, hebdomada maiore ante Pascha cum abbatibus et clericis innumeris, ac ducibus Welphone Baioarie, Bertoldo Alemannie, et reliquis Alemannie principibus canonice celebrauit, ibique multa, que corrigenda erant, correxit. In ea synodo presbyterorum incontinentia et uiolentia Simoniacorum damnate fuerunt, statutumque est ut mensis Martii ieiunium iuxta sanctorum Patrum statuta in prima hebdomada Quadragesime, et ieiunium Iunii in ipsa hebdomada Pentecostes celebrarentur. Certe uarie erant eo tempore in uariis Ecclesiis obseruandorum illorum ieiuniorum consuetudines, qua de re scripsit Sigebertus tractatum singularem, quem ex ms. codice descriptum, si aliquando sese opportuna obtulerit occasio, in lucem proferemus.  Exstat etiam de eadem re concilii Claromontani decretum, at plura habentur apud Sirmondum in notis ad Goffridum uindocinensem lib. III, epist. 23, que Hildeberto Cenomannensi inscripta est.

Resecata quoque fuit in eadem synodo peculiaris diecesis Constantiensis consuetudo celebrandi festiue totam Paschatis hebdomadam, in Pentecoste autem unicam tantum diem, contra uicinarum, et pene omnium orbis Christiani Ecclesiarum receptum morem, definitumque fuit ut tam in festo Pentecostes quam in Paschate dies omnino tres obseruarentur. Actum denique de Praxede regina, que dimisso clam Henrico imperatore, qui tum uerone morabatur, ad Mathildem huius anni initio ut habet idem Bertoldus, confugerat. Hec ipsa  dicitur uenisse ad hanc synodum, ubi cum coram omnibus uniuersa que a suo marito perpessa fuerat exposuisset, omnes in sui commiserationem facile permouit. Eius fugam descripsit quoque Domnizo in suis uersibus, at de illius ad synodum Constantiensem accessu nichil habet.



CLuI. Clades in Germania. Multi conuertuntur.

Multa subiungit Bertoldus de cladibus que hoc anno totam ferme Europam, sed potissimum Germaniam afflixerunt. Tanta fuit Ratispone, ut narrat ille auctor, mortalitas, ut intra duodecim hebdomadas hominum octo millia cum quingentis in ea urbe interierint. In una uilla, cuius nomen idem auctor reticuit, homines mille et centum intra sex hebdomadas,  et in altera quadraginta homines una die obierunt. At hec corporum clades salus erat animarum. Qui enim illo morbo impetebantur, quasi certi essent se breui morituros, ita preparabantur ad exitum, ut id tunc ultro prestarent, quod alio tempore, inquit Bertoldus, uix a sanctioribus uiris exspectari potuisset; qui uero superstites erant, ita percellebantur metu imminentis morbi, ut a uitiis et peccatis omnino abstinerent, sicque multi ea occasione ad meliorem adducti frugem fuerunt; imo, plerique ad seipsos reuersi, a schismaticis defecerunt. Celebris tunc erat in Alsatia Manegoldus de Lutenbach monasterii Murbacensis canonicorum regularium institutor. Is auctoritate sibi ab Urbano collata multos, etiam ex prouincie nobilioribus, ad  ipsum cateruatim conuenientes ecclesiastice communioni restituit, qui accepta salubri penitentia deinceps, Simoniacorum et incontinentium presbyterorum contubernia exosi, fideles fuere in sancte sedis et legitimi pontificis obedientia. Hinc, ut obseruat idem Bertoldus, ecclesiastica religio iamdudum in illis partibus exstincta mirabiliter reaccensa est, monasteriis etiam restauratis, aut de nouo conditis. Nam preter Murbacense a Manegoldo, ut mox dicebamus, constructum. et alia, de quibus supra diximus, monasterium Sancti Blasii in Nigra silua hoc anno, III Idus Septembris a fundamentis edificari ceptum est sub Ottone abbate; qua etiam ipsa die, idem abbas Harmannum priorem cum aliquot sociis in orientale regnum, in marcham  Hungaris collimitaneam direxit ad nouam abbatiam in episcopatu Patauiensi, in loco, qui Cotheric dicitur, instituendam. Ibi, ut habet Bertoldus, habitabant primitus clerici regulares, sed illi postea a Romano pontifice et per eum a proprio episcopo impetrarunt, ut deposito clericali habitu uitam monasticam profiterentur. Celebre est illud monasterium, Gotwicense dictum, quod a sancto Altmanno episcopo Patauiensi, ut in eius uita legitur, constructum, hodieque sub regula Benedictina perseuerat. Nominatissimum etiam tunc erat in istis partibus sub sancto Theogero abbate, postea episcopo Metensi, monasterium Sancti Georgii in Hercinia silua, hodie uillengam translatum, quod pontifex, datis litteris hoc anno, sub speciali apostolice  sedis tutamine recepit. Certe Urbanus Theogerum, ut in eius uita legitur, apostolis et apostolicis uiris comparandum esse censebat.



CLuII. Fulconem episcopum Bellouaci Urbanus protegit.

In Gallia huius anni initio episcopi Remensis prouincie Fulconis episcopi Bellouacensis causam, que, ut anno precedenti diximus, ab Urbano iudicata fuerat, retractare ausi ab ipso pontifice reprehensi sunt, datis ea de re litteris ad Raynoldum metropolitanum eiusque suffraganeos Laterani Iu Idus Maii, proindeque hoc anno, nam annis precedentibus Lateranum in Urbani potestate non erat; anno autem sequenti, quo defunctus est  Fulco, idem pontifex in Langobardia mense Maio longe ab Urbe morabatur. Porro hac occasione Iuo Carnotensis episcopus, qui epist. 30 Fulconem ipsum monuerat, ut sui officii memor mundanam superbiam non armis mundane malitie, quod uidetur fuisse accusationis in eum intentate precipuum caput, sed armis Christiane militie superare decertaret, audita post modum eius per pontificem absolutione, ferre non potuit, ut illius causa a Belgice episcopis in conuentu prouinciali retractaretur. Id ex eius epist. 3 noue editionis intelligimus, in qua post commendatum Urbano, cui scribebat, Fulconem, sic de eodem prosequitur: Mihi non uidetur rationabiliter posse fieri ut a minori persona debeat retractari, quod sub uestri iudicii examine finem sortiri  meruit. Et quidem, ut idem Iuo paulo ante scripserat, et confirmat ipse Urbanus in litteris ad Anselmum suo loco laudatis, Fulco, qui alias uir erat mire simplicitatis, nec omnino sufficiens ad tante diecesis regimen obeundum, a plerisque tamen impetebatur non tam zelo iustitie, quam uirtutum emulatione. Tamen Ecclesie sue auctoritate pontificia redditus, eam usque ad uite finem rexit.



CLuIII. Lis inter archiepiscopum uienne et episcopum Gratianopolis.

Emersit eodem fere tempore in Galliis grauis controuersia inter Guidonem archiepiscopum uiennensem et Hugonem Gratianopolitanum episcopum de pago Salmoriacensi, quem uterque ad suam  diecesim pertinere contendebat. Ea de re libellum edidit ipse Hugo, quem inscripsit: De iniuriis quas fecit Guido archiepiscopus uiennensis Ecclesie Gratianopolitane, etc., in quo libro uir sanctus particulatim explicat totam huius controuersie seriem, ac refert pontificias litteras, que eius occasione scripte fuerunt. Et quidem illud opusculum, non modo ea complectitur que ad huius controuersie notitiam habendam necessaria sunt, uerum etiam multum conferre potest ad illustranda alia Urbani Gesta, eaque suis queque temporibus consignanda. Unde cum nichil fere contineat quod ad institutum nosrum non debeat reuocari, uisum est illud ex codice ms. ad Iacobi Petiti editionem collatam in  Appendice integrum referre, epistolis Urbani, que in eo habentur, collectori relictis. Hec autem tota summa est celebris illius litis. Pagum seu archidiaconatum Salmoriacensem possidebat Gratianopolitana Ecclesia, quando Guido uienne archiepiscopus contendens eum ad sue Ecclesie iura antiquitus pertinuisse, litem ea de re mouit aduersus Hugonem Gratianopolitanum episcopum. Cum uero nec uienne, nec apud Romanos, post diuersas concertationes res componi potuisset, Guido ui pagum inuasit. Ea de re commoti Gratianopolitani canonici ad sedem apostolicam appellarunt, quorum querelas excepit Urbanus, statimque Hugoni Lugdunensi suo legato diiudicande huius cause prouinciam commisit. Hic apud Baonem auditis partibus,  prouisionem Gratianopolitanis adiudicauit, pollicitus se hanc litem in proximo concilio, quod in Galliis celebraturus esset, plane dirempturum. At Guido his pretermissis pagum retinuit, misitque Romam legatos, qui ab ipso pontifice, nulla huius controuersie mentione facta, generalem Ecclesie sue priuilegiorum et possessionum confirmationem postularent. Quod facile ab Urbano nichil mali suspicante impetrauit. Et quidem id ipsum est fortasse, quod Goffridus uindocini abbas innuit lib. I, epist. 11 ad ipsum Guidonem iam Pontificem sub Calixti II nomine scripta; ubi ei in memoriam reuocat quantum, cum olim Rome esset, pro eo eiusque legatis apud Urbanum laborauerit. Certe Guidonis legatus priuilegium  quale optauerat breui consecutus est, atque in eo, quod forte pontifex controuersiam illam de Salmoriacensi pago aut nesciret prorsus, aut certe quid de ea a legato statutum fuerit, ei dissimulatum fuisset, inter cetera uiennensis Ecclesie iura interseri curauit, omnem in archidiaconia Salmoriacensi potestatem. Neque id uiennensi legato difficile erat, quod Warmundus Guidonis decessor, simile prorsus priuilegium a Gregorio uII apposita tamen conditione, que in isto reticetur, iam impetrasset. Quin et idem priuilegium non semel postea a subsequentibus pontificibus confirmatum fuit, potissimum a Guidone ipso, cum papa sub Calixti II nomine factus est. Quod quidem mirum est, cum Urbanus ipse in uariis passim epistolis, fucum sibi  eo in negotio factum fuisse contestatus fuerit. Etenim Gratianopolitani detecta fraude, Romam statim ad Urbanum legatos miserunt, qui de hac fraudulenta priuilegii subreptione, apud eum conquererentur, eidemque renuntiarent quod Guido, contempta apostolice sedis legati auctoritate, eius iudicio non paruisset. His auditis, pontifex statim litteras ad Hugonem Lugdunensem, tum alias ad Hugonem Gratianopolitanum episcopum scripsit, eisque precepit ut, nulla habita ratione priuilegii, quod paulo antea Guido obtinuerat, tota illa controuersia de pago Salmoriacensi dirimeretur. Ceterum Hugo Lugdunensis, receptis Urbani litteris, rem totam ad concilium Aeduense, quod post aliquot menses erat celebraturus, referendum esse censuit:  quod ita factum fuisse inferius uidebimus.



CLIX. Fulco comes Anegauensis absolutus in conuentu apud Florentium. Priuilegium Montis Belli.

Idem Hugo Lugduni antistes mandatum aliud eo tempore ab Urbano recepit, nempe ut Fulconem Rechinum Andegauorum comitem qui iamdudum ob captum in bello et carceri mancipatum fratrem suum Gaufridum, excommunicatus fuerat, si salua iustitia fieri posset, communioni restitueret. At illud negotium non leuis esse momenti ratus Hugo, aliquot episcopos et abbates inuitauit, ut secum ea de re tractarent. Conuenerunt itaque cum eo apud cenobium Sancti Florentii Aldebertus archiepiscopus Bituricensis, Ouueldus, seu Iuellus Cenomannorum  episcopus, et abbates Guillelmus Sancti Florentii, Bernardus Maioris Monasterii, alter Bernardus Sanctorum Sergii et Bacchi, Girardus Sancti Albini, Nualdus [forte, Natalis] Sancti Nicolai, Buldricus Burgulii et Goffridus uindocini, qui omnes uno animo censuerunt Fulconem absoluendum esse sub certis conditionibus, quarum una erat, ut absque legati consilio uxorem non duceret, de quarum numerositate culpabatur. Id actum fuisse hoc anno 1094 ipso die Natiuitatis Sancti Ioannis Baptiste, probat uetus instrumentum ea de re confectum, cui omnes supradicti episcopi et abbates subscripserunt. Editum est a Sirmondo in premissis ad Goffridi uindocinensis abbatis opuscula. Tunc Urbanus Rome adhuc erat, etenim die 29  eiusdem mensis Iunii, que beati Petri martyrio consecrata est, ibidem priuilegium concessit monasterio Montis Belli prope Placentiam, ut patet ex Historia ecclesiastica eiusdem urbis, a Petro Maria Campi canonico Placentino edita. Hoc uero monasterium, quod olim ad nostrum Benedictinum ordinem pertinebat, unitum tandem est an. 1484 ab Innocentio uIII congregationi Eremitarum sancti Hieronymi, uti obseruauit Lubinus in notitia abbatiarum Italie.



CLX. Philippi regis adulterine nuptie. Concilium Remense. Professio Lamberti Atrebatensis. Confirmata diuisio Atrebatensis Ecclesie a Cameracensi.

Graues autem turbe tunc Gallias exagitabant occasione Philippi regis qui, pulsa, ut iam diximus,  uxore sua, Bertradam adulterino coniugio sibi copulatam, insuper habitis episcoporum ac pontificis ipsius monitis, retinere perseuerabat. Plura ea de re passim habentur in Iuonis Carnotensis episcopi litteris: nec dubium quin ea occasione habitum sit concilium Remense quod hoc anno XIu Kalendas Octobris conuocatum est. Et quidem cum Berta, legitima Philippi uxor, hoc anno, uti Clarius in Chronico Sancti Petri uiui habet, mortua fuerit, sperabat forte Philippum episcopos de sua in Bertradam superinductam seueritate aliquid esse remissuros. Nihil enim non mouebat, omniaque pollicebatur, ut sibi hec mulier saltem ad aliquod tempus, ut in epist. 47 Iuo ad Widonem dapiferum scribit, relinqueretur. Nihil tamen in his que ex  concilio Remensi supersunt, legitur de Philippi nuptiis; nisi forte quod ad hanc synodum inuitatus Iuo ire renuit, ut patet ex eius epistola 35 ad Richerium Senonensem et alios Patres in ea congregatos scripta potissimum ob id, quod preuidebat non sibi fas futurum hac in synodo ueritatem dicendi. Unde ceteris episcopis nimiam eorum indulgentiam exprobrat, regi ipsi nimis exitiosam: quem nempe, si remedia eius malo conuenientia et cauteria, iuxta morem peritorum medicorum adhibere uoluissent, perduxissent ad perfectam sanitatem. Multos uero episcopos et principes ad illud Remense concilium conuenisse testis est ipse Raynoldus archiepiscopus Remorum in epistola ad comitem Flandrie: nec  mirum cum ei ipse rex interfuerit, et episcopos quamplures huc adesse uoluerit, ut discimus ex iam laudato Clario, qui ad hunc annum 1094 refert Philippum regem congregasse archiepiscopos et episcopos regni sui in ciuitate Remensi, eumque a Richerio metropolitano Senonensi, egre ferente illud concilium extra suam prouinciam celebrari, impetrasse, ut Remos quoque cum ceteris episcopis conueniret, quod Raynoldus podagrico dolore contractus progredi non posset e sua sede. Tres archiepiscopi et episcopi septem qui huic synodo interfuere, recensentur in codice ms. quem pre manibus habemus. Ii erant Raynoldus Remensis, Richerius Senonensis, et Raulfus Turonensis metropolitani; episcopi uero Gaufridus Parisiensis, Gauterius Meldensis,  Hugo Suessionensis, Helinandus Laudunensis, Rabodus Nouiomensis, Geruinus Ambianensis, et Hugo Siluanectensis. Quid autem ab eis statutum fuerit, nec in isto codice habetur, nec liquet ex ullo alio monumento. At nonnichil de eadem synodo dicimus ex gestis Lamberti Atrebatensis episcopi, quem antistitem ei interfuisse constat; unde mirum est illum inter ceteros, quos supra ex cod. ms. recensuimus, locum non habere. Hic quippe post adeptam die Pentecostes, ut diximus, sedis sue possessionem, cum Remos non uenisset solitam comprouincialium Belgice secunde episcoporum matri ecclesie et eius archiantistiti subiectionem iuxta canones professurus, conquestus est ea de re Raynoldus metropolita, ut patet cum ex litteris excusatoriis  Lamberti ad ipsum Raynoldum, tum etiam ex aliis ad metropolitane ecclesie clerum datis, quibus protestatur sibi nondum licuisse iter illud aggredi, quod se toto animo facturum pollicetur, quamprimum ei facultas data fuerit; et reipsa paulo postea Remos uenit ac professionem fecit, mense Septembri XI, Kalendas Octobris, die Natali beati Matthei apostoli et euangeliste, indictione II, anno 1094 et quidem in ipso concilio, quod iam a Xu Kalendas eiusdem mensis inceptum erat, ut ex Raynoldi epistola ad Robertum comitem Flandrie patet. Lamberti autem consecratio post susceptam eius more ecclesiastico professionem, a Raynaldo metropolitano ceterisque prouincie episcopis, iuxta domni pape Urbani precepta confirmata fuit, ut  testatur idem ipse Raynoldus in epistola mox laudata ad Flandrie comitem, ideoque referenda inter Urbani litteras. Recitatum quoque ibi fuisse Atrebatensi Ecclesie priuilegium discimus ex nostro iam laudato ms. cod., ubi legitur id in metropolitana basilica beate Marie semper uirginis domine nostre factum fuisse, in prouinciali et celebri concilio, cui interfuit Philippus rex Francorum, quod celebrauit Raynoldus, consedentibus eius concilio duobus archiepiscopis et episcopis septem, quos supra memorauimus; archidiaconis quoque et abbatibus prouincie Remensis in eodem concilio cum honesto clero et populo consistentibus. Hec scribebat uetus auctor paulo post Raynoldi Remensis et Hugonis episcopi  Suessionensis mortem, utpote quorum primum illustris et uenerande memorie, alterum digne memorie domnum appellat, ceteris uero absque ullo addito recenset, nisi quod Hugonem gloriosum Siluanectensem episcopum nuncupauit.

In eadem synodo comprobatam fuisse diuisionem utriusque, Cameracensis scilicet et Atrebatensis Ecclesie, innuit ipse Lambertus in epistola ad Odonem episcopum Cameracensem, qui uelle uidebatur terminos inter utramque Ecclesiam constitutos auctoritate imperatoris conuellere. In hac epistola Lambertus testatur diuisionem Atrebatensis Ecclesie a Cameracensi factam fuisse, per consilium et auxilium Roberti comitis, in cuius potestate Atrebatum erat; necnon per licentiam et assensum  Philippi Francorum regis de cuius regno Atrebatum esse dignoscitur, et per concilia sub Raynaldo archiepiscopo Remis habita, et per auctoritatem apostolice sedis et Urbani Romani pontificis II. Unde patet hanc episcopalis antique sedis restaurationem absque legitimis conditionibus, quod aliqui recentiores existimarunt, haud consummatam fuisse.

Unum preterea ex nostro, item cod. ms., discimus in eadem synodo factum, Manassem scilicet ad Cameracensem Ecclesiam electum, nescio quibus occulte eum incitantibus, petiisse ut Atrebatum restitueretur Ecclesie Cameracensi. Referenda sunt auctoris nostri uerba. »Dum ergo, inquit, Remorum uenerabilis archiepiscopus Raynoldus Manassem, archidiaconum Remensem, Cameracensi Ecclesie  iam designatum episcopum, commonefaceret, ut ad titulum Cameracensis Ecclesie sacros ordines episcopalemque consecrationem suscipere procuraret, hortatu quorumdam suorum ait: Reddite mihi Atrebatum, cui prouidus et sapiens archiepiscopus quasi inuectiue respondit: Domine Manasses, uultis esse primus excommunicatus ab apostolica sede, et eius decretorum et constitutionum uiolator existere? pro hac ergo presumptuosa Atrebati reclamatione et oblocutione ad increpationem archiepiscopi culpam recognouit, ueniam petiit, et in concilio absolutionem satisfaciens suscepit.« Nec plura de hac synodo habet ille auctor, nisi quod Lambertus antequam Remis egrederetur, inuitatus ad concilium Aeduense fuerit ab Hugone Lugdunensi archiepiscopo, qui  illud ad diem Iduum Octobris celebrandum iuxta Urbani mandatum indixerat. Manasses uero nonnisi post longum tempus ordinatus fuit ob schisma Gualcherii Cameracensis archidiaconi, qui a factionis sue hominibus electus Cameracensem Ecclesiam inuadere nitebatur.



CLXI. Concilium Ostionense seu Aeduense. Excommunicatur Philippus rex. Priuilegium Atrebatense. Archiepiscopi Turonensis causa cum monachis Maioris Monasterii, et lis pro pago Salmoriacensi.

Primam Augustodunensis synodi notitiam debemus Bertoldo. scribenti generale concilium in Galliarum ciuitate, quam Ostionem uulgariter dicunt, hoc anno uIII Kalendas Nouembris, congregatum  fuisse ab Hugone Lugdunensi archiepiscopo et apostolice sedis legato, cum archiepiscopis et abbatibus diuersarum prouinciarum, que quidem uerba Baronio eiusque sequacibus ansam prebuere concilium Ostiense, alias omnino ignotum intrudendi. At illud ab Augustodunensi concilio, quod hoc anno habitum fuisse ex auctoribus equalibus constat, aliud non esse certissimum est: quod quidem Ostionense Bertoldus, homo exterus, appellauit ex urbis Augustodunensis uulgari uocabulo Autun, seu ut pronuntiari solet Ostun, uel potius Otun, ex quo illi qui postea in hunc errorem impegerunt Ostionem urbem effinxere. Hugo Flauiniacensis in ipsa Augustodunensi diecesi abbas, auctor illorum temporum grauis et accuratus, Angustodunensis seu Aeduensis  illius synodi meminit in Chronico uirdunensi, ubi triginta duos episcopos cum pluribus abbatibus et uiris religiosis ad eam conuenisse narrat; sed nichil habet de his que a Patribus ibi statuta fuere. Nonnulla tamen ex eius decretis excerpta refert Bertoldus, qui ait renouatam fuisse in ea synodo excommunicationem in Henricum regem, et in Guibertum eorumque complices; Philippum quoque regem ibi, quod, uiuente sua ipsius uxore, alteram superinduxisset, excommunicatum fuisse; item damnatam sub excommunicatione fuisse Simoniacam heresim, et presbyterorum incontinentiam; ac denique uetitum monachis ne parochialia sacerdotum officia in parochiis usurpent; que omnia, inquit idem auctor, ibi sunt constituta et apostolica legatione  firmata.

Ad eamdem synodum inuitatus, ut iam diximus, Lambertus Atrebatensis antistes, ei interfuit, ut ex nostro ms. cod. discimus, in quo legitur eum ibi a Dommo Hugone benigne susceptum, recitasse priuilegium uenerabilis Remorum archiepiscopi, id est quod ab eo antistite impetrauerat ad sedis Atrebatensis restitutionem confirmandam, coram numerosa archiepiscoporum et episcoporum, et abbatum, cleri quoque et populi non parua multitudine consistentis. Quare statim Hugo Urbani nomine ad comitem Flandrie scripsit, ut Lambertum pro uero et legitimo Atrebatum episcopo haberet; eumque adhortatus est ut ipsi ad recuperanda Ecclesie Atrebatensis bona, adiutorium impenderet; hec epistola, inter  Urbani, cuius nomine scripta est, litteras proferetur ad nostrum codicem ms. collata.

Actum etiam est in eadem synodo de graui controuersia, que iamdudum uertebatur inter Rodulfum Turonensem archiepiscopum, et monachos Maioris-Monasterii, occasione priuilegii, quo isti, ut ad annum 1090 diximus, ab Urbano donati fuerant. Hec causa iam paulo antea uentilata fuerat in concilio Briuatensi coram eodem Hugone legato, assidentibus ei duobus aliis archiepiscopis, Auxiensi scilicet et Narbonensi, cum multis diuersarum prouinciarum episcopis et abbatibus; assistentibus etiam diuersorum graduum ac dignitatum personis. Sed que ibi componi non potuerat, feliciorem assecuta fuisset  exitum in hac Aeduensi synodo, si Rodulfus archiepiscopus concordie, cui uidebatur consensisse, stare uoluisset. Etenim cum ex una parte ipse Rodulfus, et Iellus Cenomannensis episcopus, ex altera uero Bernardus Remensis prior Maioris-Monasterii, Hilgodus Suessionensis episcopus tunc eiusdem loci monachus, qui ipsum priuilegium Rome impetrauerant, et eiusdem Hilgodi frater Andreas multum ultro citroque decertassent, pax tandem inter eos inita est, sed que breui postea fracta fuit, ut ex colloquio Dolensi colligimus. Ibi enim coram eodem Hugone, ac Amato Burdegalensi, archiepiscopis et apostolice sedis legatis presentibus Pictauiensi et Cenomannensi, aliisque multis episcopis eadem causa cum multa contentione rursum  agitata fuit, Bernardo abbate cum suis monachis ex una parte, et Rodulfo archipresule cum suo clero ex altera stantibus. Sed nichil quoque ibi profectum est, lisque indecisa mansit ad annum sequentem, quo, ut ibi dicturi sumus, in concilio Claromontano omnino fuit absoluta. Hec fusius referuntur in libello de rebus Maioris-Monasterii per Bochellum edito ad calcem Historie Gregorii Turonensis, quem librum qui plura cupit consulat. De eadem re Radulfo Turonensi scripsit Iuo Carnotenus epist. 235, ex qua intelligitur id potissimum in hac causa archiepiscopo displicuisse, quod ei Bernardus abbas subiectionis professionem facere detrectaret

Conuenerant etiam ad illam synodum Aeduensem Guido uiennensis archiepiscopus et Hugo Gratianopolitanus,  quorum lis de Salmoriacensi pago ibi quoque coram synodi Patribus uentilata fuit, sed minime composita. Nam cum Guido prolatis falsis litteris iamiam esset condemnandus, pollicitus est se Hugoni quamprimum uienne satisfacturum esse; sed nec ipse suis promissis stetit, ut uidere est in Hugonis libello, qui in Appendice huius uoluminis habetur.



CLXII. Turbe occasione Philippi regis.

Haud dubium quin excommunicatio aduersus Philippum regem in eadem synodo Aeduensi intentata aliquot in Gallia motus excitauerit. Certe moderatiores fuerunt Patres concilii Remensis, quod forte Philippo magis addicti essent: et quidem Raynoldus Remensis archiepiscopus, qui illi synodo  prefuit, magna apud regem pollebat auctoritate, unde Urbanus Hugoni Lugdunensi scribens de causa pagi Salmorianensis, eum monet, ut pro conseruanda pace et negotio facilius peragendo, utatur concilio Remensis archiepiscopi, quod in eius manu familiarius causa regis uersaretur; ob scilicet eius sedis dignitatem, et forte propria merita: nam hunc antistitem ipse Urbanus, et alii quoque eius eui uiri illustres multis laudibus sunt prosecuti. Ceterum, si bene coniicio, occasione huius excommunicationis indicta fuit synodus Trecensis, que, ut habet Iuo, epist. 46, ad Urbanum data celebrari debebat Dominica prima post festiuitatem omnium Sanctorum, ad quam Remensis, et Senonensis, et  Turonensis archiepiscopi suos suffraganeos inuitauerant. Cum tamen nullam tunc synodum Trecis celebratam inueniamus, hec ipsa forte est, que apud Remos hoc anno mense Septembri, ut uidimus, ab ipsis tribus archiepiscopis habita fuit, haud dubium in hanc urbem translata, quod, ut ex Clario obseruauimus, Raynoldus Remensis antistes, infirmitate detentus, extra urbem suam progredi non ualeret: atque eo pacto illud concilium, non occasione iam late excommunicationis, nam Aeduensem synodum precessit, fuisset indictum; sed quod Philippus id ut fieret in synodo Aeduensi, quod reuera contigit, uereretur. Ut ut fuerit, ex laudata Iuonis epistola discimus, Philippum hac sententia exasperatum legatos ad Urbanum misisse, qui  impunitatem huius flagitii, sic loquitur Iuo, a pontifice postularent, minas intentaturi, ut nisi regi ab anathemate soluto corona, id est, ceremonia cum in precipuis festiuitatibus coronandi in Ecclesia restitueretur, eum breui ab eius obedientia discessurum. Iuo interea, qui huic concilio interesse noluit, timens ne quid contra iustitiam, aut sedem apostolicam moliretur ille conuentus, quique adulterinas Philippi nuptias palam et priuatim, scriptis et uerbis, impugnare non cessabat, ab eodem rege ad placitum inuitatus, ire recusauit, ob interdictum, ut ipsi regi scribit epist. 28, ei ab Urbano torum mulieris adultere, quam uxoris loco illegitime habebat: in cuius rei odium idem antistes in carcerem inductus est, et eius Ecclesie bona direpta sunt, ut ex uariis  eius epistolis patet, non quidem regis iussu, sed qui hoc ab aliis factum dissimulabat. Imo uero, cum rex eumdem Iuonem ad concilium inuitasset, tamen non solum ei, qua de re epist. 35 conqueritur, commeatum prouidere renuit, sed etiam uetuit, ut ipsemet testatur Iuo, epist. 28, ne ullum ei, quod tamen preceperat pontifex, sacramentum de securitate fieret. Hinc Iuo tedio affectus, et tot turbarum pertesus Urbano non semel scripsit, ut ei ab episcopalibus curis absoluto, priuatam uitam agere permitteret.



CLXIII. Urbanus cum rege moderate agit.

Ceterum Urbanus post concilium Aeduense, recepta Philippi legatione, quam ex Iuonis epist. 46 supra memorauimus, remissius cum eo egisse uidetur;  quod forte hanc causam, que sane difficilis erat et maximi momenti, in Placentina synodo accuratius cum ceteris episcopis examinare iam decreuisset: exinde tamen nonnulli episcopi, qui antea regi plane aduersabantur, aliquantum titubare ceperunt, quos Iuo in primo proposito confirmare nisus est. Huc nempe reuocari debere non dubitamus eius epistolam 16, in qua Waltero Meldensi episcopo sic scribit: uobis consulo, ut regis coniugium, quod ante factum ratione resistente non laudastis; post factum nec dicto nec facto inconsulte approbetis. Idem dicendum de eiusdem epistola ad Fulconem Bellouacensem inferius laudanda. Quin et pontifex, si Hugoni Flauiniacensi credamus, Philippo  Trecensi, et eidem Waltero Meldensi episcopis, qui preuaricati, ut ille auctor scribit, fuerant, non modo culpam remisit; uerum etiam Hugonem legatum suum eo adegit, datis Rome litteris, ut eos in communione et pacis osculo reciperet. Nemo tamen sibi persuadeat Urbanum unquam illis Philippi nuptiis consensisse, aut saltem cupiditati regie, ob humanos timores non satis uiriliter restitisse, ut ibi innuere uidetur Hugo Flauiniacensis. E contrario certum est eum hac in re nunquam a uero et recto deflexisse, ut patet ex eius epistola ad Raynoldum Remensem archiepiscopum ac eius suffraganeos ea de re data. Imo ipse Iuo, quem nemo dixerit hac in re Urbano, aut cuiquam hominum pepercisse, epist. 30 ad Fulconem Bellouacensem episcopum,  talia fortasse cogitantem, ad perseuerantiam adhortatur, eique exemplar litterarum pontificis post legatorum regis discessum conscriptarum transmittit, ut sciatis, inquit, quia domnus papa, etsi non antecedit, non tamen retro cedit. At qui regi fauebant id spargebant in uulgus, quod ansam prebuit Hugoni Flauiniacensi et forte aliis nonnullis paulo liberius hac occasione de Urbano loquendi, sed immerito plane. Nec defuerunt etiam qui conarentur Iuonem ad regis partes attrahere, aut saltem ei persuadere ut rem dissimularet. Id probant due eius epistole 23 scilicet et 47 ad Widonem regis dapiferum, qui eum ad concordiam sub hac specie cum rege ineundam inuitauerat, sed incassum. Ceptis quippe fortiter hesit intrepidus antistes, Urbani  litteris, quas ea de re ad archiepiscopos et episcopos Galliarum idem pontifex scripserat communitus; unde Iuo, sicuti semper fecerat, inuehi non destitit in eos episcopos, quos credebat regis prauitati nimium indulgere.



CLXIu. Littere Urbani ad comitem Tolosanum pro Moissiaco, et cemeterio beate Marie Deaurate.

Pauca antequam hunc annum absoluamus dicenda sunt de nonnullis Urbani epistolis, que etsi notis chronicis destitute sint, ex iis tamen que complectuntur, uidentur potius anno presenti quam alteri debere illigari. Certe ex iis nonnulle ultra hunc annum differri non possunt. Prima ex iis est ad Guillelmum comitem Tolosanum, in qua hunc principem  laudat pontifex ob pia quedam eius opera, et tuitionem in monasteria Moissiacense et Lezatenze irrogatam. Tum ei indulget, ut cemeterio in beate Marie ecclesia instituto, ibi cum sua omni eius progenie liceat sepeliri. In hac epistola memorat Urbanus alias litteras a se in Asquilini abbatis Moissiacensis gratiam datas episcopo Caturcensi, quas pre manibus habemus ex cod. ms. in quo Guillelmo eius urbis episcopo inscripte habentur; sed cum nullus eius nominis, uiuente Urbano, Caturcensi Ecclesie prefuerit episcopus, uereor ne in referendo eo nomine error in codicem irrepserit, legendum haud dubie Gerardo, qui toto Urbani uite tempore rexit hanc Ecclesiam: unde coniici potest in primariis eius epistole exemplis primam solummodo  eius nominis litteram G. appositam fuisse, quam amanuenses temere ad Guillelmum pro Gerardo deflexerunt. Certe Aymericum Peyrat abbatem Moissyaci in Chronico qui eas, uti ait, refert ex originale, sed quod uix legi poterat, in multis errasse ex ipso eius authentico patet, quod in Bibliotheca Colbertina asseruatur. Porro ideo has litteras ad presentem annum reuocamus, quod hoc ipso, aut certe anno sequenti, Guillelmus comitatum Tolose abiecisse uideatur; precedenti uero, nondum ecclesia Sancte Marie ad sepeliendos comites deputata fuerit, ut patet ex ueteri instrumento anni 1093 apud Catellum relati: quo post longas inter ecclesias Sancti Stephani et Sancti Saturnini pro iure cemeterii concertationes, statutum ex partium  consensu ab Isarno Tolosano ceterisque comprouincialibus episcopis fuit, ut episcopi, comites, milites, ac eorum uxores, ac filii et filie apud Sanctum Saturninum; ceteri uero omnes apud Sanctum Stephanum sepelirentur, nulla beate Marie mentione facta. Hinc nonnisi post initam illam concordiam, Guillelmus, qui erga sanctam Dei Genitricem bene affectus erat, ab Urbano impetrasse dicendus est ut tam ipse quam sui posteri in eius percelebri basilica tumularentur: quam Urbani concessionem Paschalis II eius successor postea confirmauit. uisitur hodieque in ea ecclesia, uulgo Beate Marie Deaurate  dicta, que nostre congregationi Sancti Mauri ordinis Benedictini addicta est,  epitaphium unius ex Alfonsi comitis filiis, seculo sequenti in cunis mortui, marmori inscriptum, in quo Urbani ea de re decretum laudatur his uersibus:

uir sacer Urbanus Romanus papa secundus
   Esse cimeterium precipit hoc comitum.
Insuper, ut didici, iubet illos hic sepeliri,
   Sacro mandato ciuibus inde dato.

Circa idem tempus monachis Silue Maioris qui apud Sanctum Antonium degebant indulsit pontifex ut in propria ecclesia sepeliri possent, contra quam a Simone episcopo statutum fuerat, ut ex eiusdem Simonis instrumento patet, cui S. Geraldus Silue Maioris abbas subscripsit anno 1095 defunctus.



CLXu. Bilionensium canonicorum repressa temeritas.


Ad huius quoque anni finem reuocari posse uisum est eiusdem pontificis epistolam Duranno Aruernensi episcopo, qui anno sequenti mortuus est, inscriptam aduersus Bilionenses canonicos, qui immani sacrilegio ecclesiam, omnemque sacram et communem suppellectilem prioratus Sancti Lupi, a Celsinianensi ordinis Cluniacensis monasterio dependentis, diripuerant. Hec controuersia, quam Durannus non composuerat, paulo post eius mortem recruduit, re ad Guillelmi illius successoris curiam delata. Bilionenses causa prorsus cecidere, ut fusius narratur in ueteri instrumento quod ex chartario Celcinianensi uidimus.



CLXuI. Urbanus in Tuscia preualet. Henricus in Longobardia. Placentina synodus indicta.


Roma iamdudum exierat, ut Bertoldus scribit, Urbanus, cum sub huius anni finem Natalem Domini in Tuscia gloriosissime celebrauit; ubi indefessum suarum partium defensorem habebat Dagobertum, seu Daibertum antistitem Pisanum, quem idem pontifex, ut diximus, pallii honore aliisque archiepiscopalibus insignibus ac iuribus iam antea donauerat. Octobris initio Pisis uersabatur Urbanus, si credimus  iis litteris quas Humbaldus Lemouicum episcopus falsauit, ut ad initium anni 1096 dicemus. Henricus interea, id est sub huius anni finem et sequentis initio, ut prosequitur Bertoldus, in Longobardia  morabatur pene omni regia dignitate priuatus, quod Conradus eius filius, qui anno 1093 ineunte rex Italie renuntiatus fuerat, Mathildi comitisse, ceterisque Sancti Petri, uti eos appellabant, fidelibus coniunctus, totum robur paterni exercitus in Longobardia obtineret; quare pontifex, cuius res adeo tunc prospere erant, hac temporum opportunitate bene utendum ratus, in media Longobardia, ait Bertoldus, in ciuitate Placentina, inter ipsos schismaticos, et contra ipsos generalem synodum condixit, ad quam episcopos Italie, Burgundie, Francie, Alemannie, Baioarie, aliarumque prouinciarum canonica et apostolica auctoritate missis litteris conuocauit. Has ad metropolitanos uniuersos transmissas fuisse, ut  ipsi suos suffraganeos cum abbatibus eis subiectis ad concilium inuitarent, discimus ex epistola Raynoldi Remorum archiepiscopi ad Lambertum Atrebatensem episcopum ea occasione scripta, que adeo inter Urbani epistolas, cum ipse pontificie littere amplius non existant, referetur.



CLXuII. Urbanus Bononiam uenit.

Pontificem e Tuscia profectum Bononiam adiisse scribit Ghirardaceus, in eius urbis Historia, ubi asserit eum magno cum apparatu ibi fuisse a ciuibus susceptum, atque inde abeuntem septum fuisse tribus equitum Bononiensium cohortibus, que ipsum Claromontem usque comitate fuerunt, presidii procul dubio simul et honoris causa.



CLXuIII. Urbanus synodum Guastellensem celebrat. Canusii a Mathilde excipitur.


Eumdem tunc temporis magno cardinalium, episcoporum ac principum Italie comitatu stipatum apud Guardescallum, seu ut uulgo appellatur Guastallum, synodum habuisse narrat Sigonius, libro IX De regno Italie; quod etiam alii auctores habent. Et quidem Pandulfus in Urbani uita, inter alia concilia que ab eo celebrata fuisse memorat, unum occurrit Ewardastallense in Langobardia: in quo factam fuisse prefationem de beata Maria scribit, que uulgo ipsi tribuitur. uerum cum nichil ibi statutum fuisse usquam legatur, ob id solum hanc synodum coactam fuisse uerisimile est, ut que ad Gallicanum iter, et ad concilium Placentinum, quod iamiam pontifex erat celebraturus, necessaria erant,  rite disponerentur. Fauet huic coniecture Sigonius ipse, qui eamdem synodum ad huius anni 1094 finem reuocat; tum subiungit Urbanum inde profectum magnifico apparatu Canusii a Mathilde comitissa exceptum fuisse. Wardastallum ac Canusium pontificem adiisse testis quoque est Ripamontius, cui alii auctores astipulantur. Nonnulla habet Domnizo de Urbani in Longobardiam aduentu, sed locum non exprimit ubi a Mathilde fuerit susceptus, nec aliam preter Placentinam synodum commemorat. At Ciaconius synodo Placentine premittit aliam apud Willam Rastallam super ripam Padi, cui Mathildem interfuisse scribit.



CLXIX. Urbanus Cremone. Priuilegium dat S. Aegidio et Parthenoni Cremonensi.

 Placentiam pergens Urbanus Cremona transiuit, ibique scripsit epistolam ad uniuersos Gotthie fideles in gratiam monachorum Sancti Aegidii uallis Flauiane, quibus Raymundus comes nonnulla restituerat, que huic monasterio ipse et eius antecessores iniuste abstulerant. In pontificiis ea de re litteris, que postea in synodo Placentina relecte et confirmate fuerunt, datis Cremone hoc anno XII Kalendas Martii, mentio fit Heruire uxoris Raymundi, cuius nomen hic commemoramus, quod illud uarie apud uarios etiam antiquos auctores referatur. Idem pontifex priuilegium concessit Gisse abbatisse monasterii Sancti Ioannis Euangeliste prope eamdem Cremonam urbem, quod cum nullum habeat in codice ex quo illud habemus, chronologie notam,  huc reuocare uisum est. Mirum autem est nullam huius monasterii mentionem inueniri, ne quidem apud Lubinum in Notitia abbatiarum Italie, cuius conditores fuisse Bernardum comitem, et Bertham eius uxorem tempore Gregorii uII ex hoc diplomata discimus.



CLXX. Concilium Placentie.

Sub finem Februarii pontifex Placentiam aduenit concilium mox celebraturus, quod hoc anno habitum fuisse omnes consentiunt. Si uero concilium Placentinum auctor Chronici Malleacensis, aliique nonnulli auctores anno 1094 consignarint, hac in re secuti sunt ueterem Gallorum computandi morem, qui anni exordium a Paschate repetebant. Placentinam Ecclesiam tunc regebat, si Ughello credamus, Addo  seu Aldus, Henrici Augusti consiliarius, cui, post Bonizonem Sutriensem, premittit ille auctor uindicium anno 1091 et Watrium, natione Gallos, quos forte huic Henriciano episcopo Urbanus opposuerat, eo modo quo ipsius Urbis ciues Ecclesie Romane addictissimi Bonizonem antea adoptarant. Porro ad concilium tanta conuenit ex omni natione que sub celo est hominum multitudo, ut eos nulla ecclesia nullaue domus publica aut priuata, imo nulla etiam platea urbis continere potuerit; quare pontifex synodi conuentus extra urbem in campo celebrauit, ipso testante Bertoldo, qui etiam paulo inferius scribit ad eam clericorum quatuor fere millia, laicorum uero plus quam triginta millia occurrisse. Hinc  eius Acta apud Holstenium et Labbeum testantur concilium primo ac tertio die in campo sedisse, quod tantus populus ad illud conuenisset, ut nulla eos ecclesia capere ualuerit.



CLXXI. Quo tempore habitum sit Placentie concilium, et qui ei adfuerint.

Hanc synodum circa mediam Quadragesimam celebratam fuisse scribit Bertoldus. id est ipsis Kalendis Martii, ut habet uetus codex a Labbeo laudatus, et consentit Domnizo in uersibus quos in app. referemus. Eam uero diebus septem perdurasse Acta iam laudata perhibent his uerbis: Septimo tandem die post tractationem diuturnam synodi capitula prolata, et assensu totius concilii comprobata fuere. Certe eam ultra dies octo non productam fuisse colligimus ex  Urbani epistola ad Nouiomenses data die uII Idus Martii, post absolutam synodum. At nusquam legitur quot uel qui episcopi ei interfuerint, nisi quod in ueteri Chronico Saxonico, quod ms. habemus, dicatur Henricus in ea synodo a ducentis fere Patribus communione eccletiastica priuatus fuisse. Idem testatur Albertus Stadensis abbas in suo Chronico. Acta uero que modo ex Labbeo laudabamus, habent hanc synodum presidente domino Urbano cum episcopis et abbatibus tam Galliarum quam et Longobardie et Tuscie fuisse celebratam; sed nonnullos quoque episcopos ex Alemannia, Baioaria, aliisque prouinciis huc conuenisse Bertoldus affirmat, ex quibus Dimonem, seu Thiemonem Salisburgensem archiepiscopum et Udalricum episcopum Patauiensem  ex Baioaria, Gebehardum Constantiensem ex Alemannia et Udalricum Augie abbatem, data occasione, recenset; certe Udalricus illis temporibus, ut idem auctor scribit, ab ipso pontifice in abbatem consecratus fuit. Aliorum quorumdam antistitum nomina ex aliis monumentis discimus. Sic Hellus Cenomannorum antistes in Actis eius Ecclesie episcoporum, editis tomo III Analectorum Mabillonianorum, dicitur eo tempore Romam adiisse, atque benigne ab Urbano acceptus cum eo apud Placentiam apostolico interfuisse concilio. Idem colligimus de Radbodo episcopo Nouiomensi ex epistola mox laudata, et de Hugone Gratianopolitano, ex epistolis de controuersia pagi Salmoriacensis. Haud dubium quin eidem synodo interfuerint Narbonensis et Arelatensis  archiepiscopi cum episcopis Nemausensi et Magalonensi, quibus Urbanus Psalmodiensium cause cognitionem aduersus Massilienses Sancti uictoris monachos hoc anno commisit, si non fallit instrumentum ea de re confectum. At probabilius est annum 1094 pro 1096 initio eius instrumenti irrepsisse. Alios fortasse nobis suppeditabunt alia antiqua monumenta, sed nullum plures indicat quam priuilegium Sancti Aegidii iam laudatum, quod in hac synodo cum Urbano confirmarunt multi cardinales, episcopi et tres abbates, quorum nomina huic priuilegio subnectuntur. Pontifici in eadem synodo consiliarium adfuisse sanctum Brunonem, parentem Carthusianorum, omnes ferme uulgati auctores  tradiderunt, nec animus est hanc opinionem impugnandi; at illis assentiri non possum qui asserunt huic sancto uiro tunc temporis oblatum fuisse a pontifice archiepiscopatum Rhegiensem in Calabria. Hoc enim ad aliud tempus reuocandum esse, ut iam alias diximus, ex eo euincitur quod tunc eius Ecclesie sedes uacua non fuerit. Ut ut sit, certum est Brunonem, etsi Urbanum Placentiam usque comitatus sit, in Gallias cum eo non rediisse; quod forte ei graue fuisset per tot ciuitates ac prouincias pererrare: quare in Calabriam secessit, ubi iam tum ordinis sui fundamenta posuerat multisque donatus fuerat possessionibus, ut patet ex Rogerii comitis et aliorum instrumentis, que passim in libris editis occurrunt.



CLXXII. Quid in eodem concilio tractatum. De diuortio Praxedis Auguste. Excommunicatur Philippus rex. Expeditiones sacre.


Auctor est Ordericus uitalis, initio libri IX, Urbanum papam in concilio Placentino de pace aliisque utilitatibus sancte Ecclesie diligenter tractasse. Sed que hic auctor summatim protulit opere pretium est paulo accuratius ex aliis scriptoribus, ac potissimum ex Bertoldo, singulatim, prout fas erit, expendere. Ad hanc synodum uenerat Praxedis Augusta, a chronographo Saxonico, quem iam laudauimus, et a Dodechino dicta Adheleidis, cuius ab Henrico imperatore secessum approbarunt Patres, cum ab ea audiissent uarias contumelias, et inauditas fornicationum spurcitias quas a marito passa  fuerat. Hinc commissorum delictorum que nonnisi inuita perpetrasse uidebatur, uenia ei data est, et remissa penitentia que iniungenda fuisset ad tantorum facinorum expiationem, quod delicta sua palam non erubuisset confiteri. Hec uero, recepta in concilio absolutione, in patriam suam reuertisse dicitur, ubi reclusa in monasterio uite religiose exercitiis operam nauans, sancto fine quieuit.

Philippus Francorum rex, qui anno precedenti, ut diximus, ab Hugone legato sedis apostolice ob adulterinas eius nuptias excommunicatus in Augustodunensi concilio fuerat, legatione ad hanc synodum missa, inducias a pontifice accepit ad festum Pentecostes; ipse uero Hugo, quod, ab Urbano uocatos  ad synodum, nec ipse nec ullus ab eo missus interfuisset, a legationis apostolice officio suspensus est.

Aduenerunt ad eamdem synodum Alexii Constantinopolitani imperatoris legati, ad implorandam pontificis et Christianorum principum opem aduersus infideles, qui ad muros usque Constantinopolitanos omnia subiugarant. His in concilio expositis, multi ad expeditionem in has regiones suscipiendam iam tunc se astrinxerunt; quod famose illius, que postea in Claromontano concilio decreta fuit, expeditionis aliquod ueluti preludium fuit. Et quidem Petrus eremita, ut scribunt uulgati auctores historie expeditionum Ierosolymitanarum, ex Oriente reuersus pontificem, antequam Roma exiret, iam anno precedenti  conuenerat, eique nomine patriarche Ierosolymitani exposuerat quam necessarium foret ut Christiani principes, simul in unum coniunctis uiribus, sacram expeditionem susciperent in Orientem, ad locorum sacrorum recuperationem et tutamen Christianorum, qui in his regionibus positi sub infidelium iugo opprimebantur; quare dum Urbanus absoluta Placentina synodo, aliam celebraturus eadem de causa in Gallias ueniret, Petrus ipse uarias prouincias eo animo peragrabat, ut populorum et potissimum uirorum nobilium animos ac principes ad has expeditiones amplectendas prepararet.



CLXXIII. Hereses proscripte.

Proscripte in eadem synodo hereses que Ecclesiam tunc temporis perturbabant. Precipue erant  Simoniacorum et eorum qui ab ipsis, quos uti tales nouerant, fuerant ordinati; item Nicolaitarum, seu presbyterorum aliorumque maiorum clericorum incontinentium. Renouata sunt etiam ibi, ut refert Bertoldus, dira in Berengarianam heresim iam ab antiquo sepissime anathemitazatam; et contra eam sententia catholice fidei firmata fuit: uidelicet quod panis et uinum cum in altari consecrantur, non solum figurate, sed etiam uere et essentialiter in corpus et sanguinem Domini conuertantur. Denique anathemata cum candelis ardentibus in Guibertum et eius complices, quod iam non semel factum fuerat, iterum pronuntiata et renouata uno omnium Patrum uoto et consensu fuerunt. Eiusdem et Henrici facta damnata a Patribus fuisse narrat Domnizo, qui refert Henrici  in Praxedem flagitia in publicum euulgata, multis occasionem deserendi imperatoris prebuisse: quod Urbano animum adiecerat ad iter in Longobardiam suscipiendum, ibique synodum celebrandam. uidesis eius auctoris uersus in Appendice.



CLXXIu. Augia episcopo Constantiensi subiecta.

Testis est Bertoldus Urbanum in ea synodo omnem potestatem in clerum et populum Augiensis insule Udalrico Augie abbati, quem ipsemet eo tempore consecrauerat, interdixisse, eamque concessisse Gebehardo Constantiensi episcopo, qui concilio presens erat; hinc cum paulo post Udalricus de illa sese intromisisset litteris Urbani redargutus est. Sed ille littere interierunt.



CLXXu. Canones. De Ecclesie disciplina.

Preclara etiam in eadem synodo circa mores et disciplinam ecclesiasticam instituta et promulgata fuere, quorum nonnulla capita recenset idem Bertoldus. »Inter alia, inquit ille auctor, cautum est ut ad penitentiam non recipiantur qui concubinas, et odium ex corde, et quodlibet mortale peccatum dimittere nollent. Ut nullus presbyter, nisi proprius episcopus hanc ei curam commiserit, quempiam ad penitentiam recipiat. Ut iis qui corpore non uero mente inter excommunicatos morantur, ad confessionem rite uenientibus Eucaristia non denegetur; modo excommunicatorum sacramentis non communicauerint. Ut eorum qui ab excommunicatis ordinati fuerint irrita non sit ordinatio, modo probare ualeant  se nesciisse suos ordinatores fuisse excommunicatos:« ex quo canone patet eius concilii Patres non censuisse ordinationes ab excommunicatis factas, inualidas esse. »Statutum quoque fuit ut pro chrismate, baptismo et sepultura nichil unquam exigatur: denique, ut ieiunia Quatuor Temporum custodiantur statis hebdomadis, que ibi designantur.« Eiusdem concilii canones quindecim haberi in collectione Anselmi Lucensis episcopi scripsit Baronius, qui reipsa passim in codicibus mss. eius auctoris occurrunt, sed id intelligendum est de additionibus ad hanc collectionem factis, quippe cum Anselmus nouennio ante illam synodum ad celos abierit. Illi autem canones Anselmiani, ii ipsi sunt quos Labbeus ex uariis codicibus mss. uulgauit tomo  X Conciliorum: quippe qui omnino conueniunt cum iis statutis que ex Bertoldo laudauimus. Iidem passim in uariis Gratiani et aliorum compilatorum decretis occurrunt. Ex his septem priores conditi sunt aduersus Simoniacos, aut eos qui ab illis ordines susceperint; quinque sequentes eos tangunt qui ab ipso Guiberto antipapa aut eius complicibus et aliis schismaticis fuerant ordinati. Decimus quintus, qui in aliquot codicibus desideratur, et tamen laudatur a Gratiano, uetat ne quis ordinetur absque titulo, aut ne ordinatus in una ecclesia ad aliam transmigret, neue aliquis duabus in Ecclesiis tituletur. Addunt nonnulli codices canonem unum passim a uariis auctoribus laudatum, contra clericos qui inuestituram dignitatum ecclesiasticarum a laicis recipiunt.



CLXXuI. Prefatio de B. Maria.


Recepta est apud auctores uulgatos traditio, Urbanum papam in hoc concilio decimam prefationem que est de beata Maria, nouem antiquis addidisse. Id diserte habetur in ueteri codice ms. archimonasterii Remigiani apud Remos, ab annis circiter quingentis scripto, ubi post relatum sub Pelagii pape nomine de nouem prefationibus decretum, eadem manu adduntur hec uerba: Decima addita fuit in concilio Placentino sub Urbano papa celebrato. Rem uero sic contigisse ferunt. Cum pontifex apud Sanctam Mariam de Campania, uetustissime pietatis templum, sacris operaretur, ut Deus incepta concilii bene uerteret, iamque prefationem offerret; repente  ex instinctu diuino in illa dulcissima uerba populo demirante prorupit: »Et te in ueneratione beate Marie uirginis collaudare, benedicere et predicare; que et Unigenitum tuum sancti Spiritus obumbratione concepit, et uirginitatis gloria permanente huic mundo lumen eternum effudit Iesum Christum Dominum nostrum, per quem,« etc. quam prefationem uniuersalis post modum Ecclesia adoptando probauit, et etiam nunc retinet. Hanc nonnulli a beato Brunone editam fuisse uolunt; at eam ab ipso Urbano factam fuisse diserte tradit Pandulfus in eius uita, non quidem in Placentina, sed in Ewardastallensi, ut iam monuimus, synodo. Plura de hac prefatione habet Petrus Maria Campus in Historia  Placentina, lib. XII ad an. 1095; que cum non satis sibi constent, huc referre uisum non est.



CLXXuII. Confirmatum S. Aegidii priuilegium. Item Cluniacense. Lis de pago Salmoriacensi.

Actum etiam in Placentina synodo de aliquot priuatis monasteriorum et aliarum Ecclesiarum negotiis. Certe iam supra obseruauimus Urbani diploma, quo bona quedam monasterio Sancti Aegidii a Raymundo comite restituta, coram huius concilii Patribus recitatum ac laudatum fuisse. Confirmata etiam ibi fuere priuilegia monasterii Cluniacensis, ut ipse pontifex testatur in diplomate ea de re dato post aliquot dies, sancto Hugoni, inscripto. Litem de Salmoriacensi pago inter Guidonem uienne et Hugonem Gratianopolis episcopos iam in uariis conuentibus,  ut diximus, uentilatam, in hac quoque synodo agitatam fuisse discimus ex ipsius Hugonis libello, in quo refert pontificis epistolam ad Guidonem datam Placentie die Iu Idus Martii, ut eum ad meliorem sensum reuocaret. Sed frustra; at die precedenti scripserat pontifex ad Robertum Flandrie comitem, ut Lamberto episcopo Atrebatensi suppetias ferret ad recuperanda sue ipsius Ecclesie bona, que ob eius cum Ecclesia Cameracensi unionem distracta fuerant. Hac etiam ipsa die, ut codex noster ms. prefert, alias litteras scripsit idem pontifex Gualchero electo Cameracensi, ut ne impeteret quod a sede apostolica de diuisione Cameracensis et Atrebatensis Ecclesiarum constitutum fuerat; ex quibus epistolis colligere licet actum  quoque fuisse in concilio Placentino de restitutione Atrebatensis Eccles. iam in multis conciliis confirmata.



CLXXuIII. Urbanus synodo absoluta uaria concedit priuilegia. Hirsaugiense, etc. Epistola ad Nouiomenses. Due pro Atrebatensi Ecclesia. Una pro lite Salmoriacensi. Priuilegium Magalonense. Priuilegium Cluniacense.

Hec de negotiis que in ipsa synodo tractata fuerunt, quantum licuit collegimus, at hinc inferre non licet epistolas quas laudauimus, durante adhuc concilio conscriptas fuisse, cum certum sit ex ea que ad clerum et populum Nouiomi de Radbodo episcopo data est, hanc synodum solutam fuisse die uII Iduum Martii. In ea quippe Urbanus scribit se Radbodum remandare ad suam ipsius urbem, cum ad  concilium, quod, inquit, Placentie, annuente domino, egimus, peruenisset. Pontifex itaque non statim post concilii finem Placentia excessit, siue quod nondum omnia ad eius iter Gallicanum necessaria disposita essent, siue propter alias quasuis rationes, quas diuinare nichil interest. Eo uero temporis spatio, quod ibi exegit, de uariis rebus litteras scripsit, quarum nonnullas, quod ad synodum Placentinam spectarent, supra memorauimus. De ceteris uero iuxta temporis seriem paucis hic agendum.

Primo occurrit nobis insigne priuilegium Hirsaugiensi monasterio, quod Gebehardus sancti Willelmi discipulus, cui inscriptum est, tunc regebat, concessum die uIII Idus Martii, proindeque ultimo concilii  Placentini die, aut certe, si intra dies septem absolutum fuit, die proximo post eius celebrationem. Nihil autem mirum est Urbanum monachis Hirsaugiensibus adeo fauisse, cum certum sit neminem in Germania feruentiorem illis in insequendis uerbo et scripto schismaticis fuisse, ut ex apologia Henrici Augusti patet a Frehero in collectione auctorum Germanice historie edita. Quin et Hirsaugiense monasterium semper tutissimum asylum tempore Willelmi abbatis fuisse omnibus qui pro Gregorio uII stabant, discimus ex eiusdem sancti uita, que Seculo uI Benedictino uulgata est. Trithemius aliique nonnulli aliud etiam uulgarunt eiusdem loci priuilegium, sed multo minoris, si recte iudico, auctoritatis, quod tamen omnino omittere uisum  non fuit, ne, quod alii pro legitimo habuerint, temere uidear reiecisse. Maxime quod Trithemius in eiusdem loci Chronico testetur hoc ipsum a Richardo Moguntino metropolitano probatum et admissum fuisse.

Die sequenti, id est nona Martii, scripsit Urbanus epistolam ad Nouiomenses quam iam non semel laudauimus, pro Radbodo eorum episcopo, ut eum in pastorem recipiant. Et quidem eum nemo, quandiu in curia Romana fuerat uersatus, cuiusquam criminis accusauerat.

Post duos dies, scilicet undecima eiusdem mensis Martii, idem pontifex epistolam unam Gualcherio electo Cameracensi, et alteram Roberto comiti Flandrie conscripsit, in gratiam Atrebatensis Ecclesie,  ut diximus numero precedenti. Has sequitur eiusdem pontificis epistola ad Guidonem uiennensem archiepiscopum occasione Salmoriacensis pagi, itidem superius laudata, que Iu Idus id est 12 die Martii conscripta fuit.

Pridie Idus eiusdem mensis Urbanus uarias possessiones a Gotofredo episcopo concessas Magalonensibus canonicis, qui regularem uitam iuxta regulam Sancti Augustini amplexi fuerant, confirmauit, data eis sua benedictione, et peccatorum absolutione. Huius rescripti meminit Antonius de uerdalla eiusdem Ecclesie episcopus, qui sedis sue antistitum Historiam scripsit editam tomo I Bibliothece Labbeane. An uero Gotofredus ipse, qui forte tunc  Placentie erat, illud ipse impetrauerit, non exprimitur, quod tamen uerisimile est, cum ipse multum desudasse dicatur in restituenda Ecclesie sue canonicorum regulari uita.

Hoc priuilegium aliud sequitur amplissimum quod post duos dies, id est 16 Martii, sancto Hugoni Cluniacensi abbati pontifex indulsit. In eo recensentur Ecclesie eidem monasterio in uariis prouinciis subiecte, confirmanturque omnia alia priuilegia superiorum pontificum; tum interdicit, sicut, inquit pontifex, a Gregorio in Romana synodo, et nuper a nobis in Placentina statutum fuerat, cuilibet archiepiscopo, episcopo, aut etiam legato apostolico omnem facultatem Cluniacenses interdicendi uel excommunicandi, aut cognoscendi eorum causas,  potestatem uero utendi mitra et aliis pontificalibus ornamentis, que iam Hugoni abbati pro octo festiuitatibus precipuis concessa fuerat, pontifex ad illius quoque successores extendit.

Adhuc Placentie erat Urbanus initio Aprilis, ubi pridie Nonas eiusdem mensis simile fere priuilegium monasterio Sancti uictoris Massiliensis concessit, Richardo cardinali et abbati inscriptum, qui diu apostolice sedis legati munere functus fuerat in Hispania. Datum in nostris exemplis dicitur anno 1096; sed mendum est ab amanuensibus commissum, quod facile ex aliis chronicis notis sanari potest, nisi annus, ut in plerisque aliis huius et sequentis anni diplomatibus obseruare licebit, ibi a Martio mense precedenti, in isto priuilegio inchetur.



CLXXIX. Richerus episcopus uirduni Urbano paret.


Quo tempore hec in Italia agebantur, Richerus, qui ab annis septem in uirdunensem episcopum electus baculum ab Henrico Augusto acceperat, ad Hugonem Lugduni archiepiscopum accessit, a quo post eiuratum schisma consecratus est ipso die sancto Resurrectionis Dominice, ac paulo post, Dominica scilicet secunda post Pascha, uirduni cum ingenti ciuium applausu susceptus fuit, agente Rodulfo Sancti uictoris abbate, qui Urbani partium erat defensor acerrimus. Hec discimus ex Laurentio de Leodio in Historia eius urbis episcoporum, que tomo XII Spicilegii Acheriani edita est.



CLXXX. Urbanus a Conrado rege excipitur Cremone.


Pontifex uero Placentia initio Aprilis egressus, multas urbes, ut habet Domnizo, peragrauit; ac primo, ut quidem exigere uidetur itineris series cum antiquorum auctorum relationibus composita, Cremonam rursus adiit, ubi Conradum Henrici filium Italie regem Iu Idus Aprilis, ut Bertoldus refert, habuit obuium, qui ei stratoris officium exhibuit, ac fecit fidelitatem iuramento de uita, de membris et de papatu Romano. Urbanus uero recepit illum in filium sancte Romane Ecclesie, eique consilium et adiutorium ad obtinendum regnum, et coronam imperii acquirendam coram populo firmissime promisit, salua quidem iustitia illius Ecclesie et statutis apostolicis;  maxime de inuestituris in spiritualibus officiis a laico non usurpandis. Hec cum accepisset Iuo Carnotensium antistes litteras pontifici scripsit quibus ei gratularetur. Huc enim reuocandam esse non dubito eius epistolam 43 ipsi Urbano inscriptam, in qua gaudium suum nullis syllabarum metis explicari posse affirmat, »quod audierit Romanam Ecclesiam sub eius regimine ita prosperare, ut ad portum pene peruenta, Italie regnum iamdiu rebelle in conspectu eius totum pene conticeat, et nouus rex,  sese omnino ad Dei, eiusque uoluntatem in eius manus dederit.« Et quidem, ut obseruauit Sigonius, cum Henricus imperator ex Italia excessisset, breui omnes ad  Conradi partes accurrerunt, cum iam initio huius anni, ut ex Bertoldo diximus, idem princeps Mathildi iunctus totum paterni exercitus robur obtinuisset.



CLXXXI. Welpho in Mathildem mouet. Conradus Rogerii comitis filiam uxorem ducit.

Nouum tamen hostem eo tempore sustinere conipulsa Mathildis, Welphonem scilicet patrem, ducem Bauarie. qui egro animo ferens Welphonem suum filium a Mathildis eius uxoris toro sequestratum uiuere, ueritus ne eo pacto bonis eius frustraretur, ad Henricum desciuit, ut ea bona si non sponte, ui saltem ab ea extorqueret; sed irriti fuere eius conatus. Mathildis quippe, animo imperterrita, artes eius elusit et potentiam fregit; nec mirum. Illa enim,  uti refert Willelmus Malmesburiensis, qui nec Urbano nec Mathildi fauere consueuit, oblita sexus, nec dispar antiquis amazonibus, ferrata uirorum agmina in bellum agebat femina. Nec felicior in Alemannia Welpho fuit, ubi multum. teste Bertoldo, cum aliis principibus nonnullis frustra laborauit in procuranda Henrici restitutione in regnum.

Interea Conradus, crescente in dies eius potentia, Pisas cum apparatu regio adiit, ibique Rogerii comitis Sicilie et Calabrie filiam cum inaudita pecunia in sponsam accepit: quod Urbani et Mathildis consilio factum fuisse testatur Gaufridus monachus libro Iu, ubi litteras a pontifice ea occasione ad Rogerium  scriptas commemorat. Sed he exciderunt, summa earum ex illo auctore hec erat: Urbanum Rogerio scripsisse sibi magno honori et proficuo futurum, si filia filio regis futuro sponso iungatur; et iuuenis sancte Romane Ecclesie fidelitate adherens, sed sumptibus, quibus contra patrem, qui eum iniuste oppugnabat, minus sufficiens, quos pater cum filia daret, uiribus uictus [f., auctus] ad debellandos inimicos sancte Dei Ecclesie preualeret. Quod a Rogerio prestitum fuisse subiungit, missa ad hanc rem ingenti classe cum multis thesaurorum xeniis.



CLXXXII. Petrus rex Aragonum sedi apostolice addictissimus.

Hoc ipso tempore suscepit Urbanus litteras a Petro Aragonum rege, quibus ille preter obedientiam  filialem pape debitam, sese etiam obligabat ad census illius solutionem, quem olim suus pater Sancius tempore Gregorii uII sedi apostolice reddendum instituerat. Has litteras ex Ioanne Briz Martineio abbate Pennatensi laudat uir illustrissimus Petrus de Marca in Historia Bearnensi, easque hoc anno scriptas fuisse dicit. Et quidem hunc annum prefert insignis Urbani bulla, harum litterarum occasione, uti uidetur, in eiusdem regis gratiam data. In ea Urbanus regem de eius in Ecclesiam reuerentia et propensione gratulatur; tum conqueritur quod nonnullos antistites, qui ei fauere debuissent, aduersarios pateretur; ac denique multa ei eiusque prosapie principibus, ac aliis regni  proceribus preclara iura concedit in ecclesias, quas uel liberauerint a Saracenorum iugo, aut certe de nouo exstruxerint. Hoc priuilegium, ex historicis Hispanicis dabitur inter Urbani epistolas; in quo quidem satis sibi constant chronice note, sed id habet incommodi, quod datum dicatur Rome 16 Aprilis huius anni: quo tempore certum est Urbanum in Longobardia uersatum fuisse. Ioannes etiam ibi presignator domini Urbani dicitur, quem titulum, ut obseruauimus, primis tantum Urbani annis, quibus Petrus nondum regnabat, usurpauit. uerum hec ex amanuensium incuria prouenire potuerunt: quod eo uerisimilius est, quo cetera in hoc monumento rerum ueritati, et temporum circumstantiis apprime conueniant.



CLXXXIII. Priuilegium S. Leonis Tullensis canonici regulares primo abbates obtinent.


uarias tunc peragrabat Longobardie urbes pontifex, teste Bertoldo, ut nempe eas sibi deuinciret, ac sua presentia confirmaret, nec post suum in Gallia discessum ab eo deficerent. Certe in illis partibus uersabatur cum Lutolfus Tullensis Ecclesie decanus ab eo priuilegium impetrauit pro monasterio a se recens condito prope eamdem urbem in honorem beati pape Leonis IX, qui ante adeptum pontificatum Tullensis episcopus fuerat. Eo in loco canonicos regulares Augustinianos sub prepositi regimine instituerat Lutolfus, sed hunc prepositum Tullensis antistes postea in abbatem solemniter consecrauit. Quid uero in Urbani priuilegio contineretur,  haud certum est, cum eius exemplar recuperare non licuerit; at eius occasione rem notatu dignam obseruauit Bertoldus: nempe hunc morem primo in illis partibus inualuisse, ut monasteriorum clericorum, que Romani canonica appellabant, rectores, antea prepositi solum dicti, nominarentur abbates, eoque titulo consecrarentur, hoc tantum excepto quod baculos non gestarent. Hic usus postmodum in alias quoque regiones penetrauit, et canonicorum regularium prepositi deinceps non modo dimisso prepositi titulo sese abbates nuncupauerunt, sed etiam mitre usum et alia abbatum insignia, permittentibus pontificibus, ut alii, usurparunt. uidesis Rupertum libro Iu in regulam Sancti Benedicti, ubi epistolam ea occasione a Friderico  archiepiscopo Coloniensi scriptam refert.



CLXXXIu. Urbanus Mediolani priuilegium Ecclesie Carcassonensi dat. Epist. de lite Salmoriacensi. Humbaldus episcopus Antissiodori consecratur. Arnulfus Mediolanensis. Herlembaldi translatio.

Mediolani magnam mensis Maii partem exegit Urbanus, ubi die 21 regulares canonicos, quos Petrus Carcassonensis episcopus in sua cathedrali aliisque ecclesiis instituerat confirmauit, dato ea de re rescripto, cui aliud olim subiungetur post aliquot dies ad clerum et populum Salmoriacensis archidiaconatus datum, quo eis precipit pontifex ut episcopo Gratianopolitano obediant, donec aliud a sede apostolica decretum fuerit. At iam ab initio huius mensis Urbanus Mediolanum aduenerat, si  non fallunt uetera monumenta Ecclesie Antissiodorensis, in quibus legitur Humbaldum eius urbis episcopum ab ipso pontifice Mediolani uI Nonas Maii ordinatum fuisse: et quidem hoc anno, ut habet breue Chronicon a Labbeo editum tomo I Bibliothece noue, cui consentiunt antiqua alia documenta. Hinc emendare oportet Chronicum Hugonis monachi Sancti Mariani eiusdem urbis, ubi legitur Humbaldum anno 1096, post Robertum Ecclesiam Antissiodorensem rexisse, si tamen hec uerba de eius regiminis initio accipienda sint, aut si annum non inceperit a mense Martio. Hunc enim calculum plerique alii auctores Gallicani, maxime cum de Urbani itinere agitur, secuti fuerunt. Quod uero in Gestis abbatum Sancti Germani legitur primo  Humbaldi regiminis anno, concilium Nemausense ab Urbano fuisse celebratum, intelligi debet de Humbaldi inthronizatione: quippe qui mense Maio in Italia consecratus, ante Iulium mensem sue sedis possessionem inire non potuit a quo tempore eius regiminis annos ille auctor repetiit. Ut ut sit, cum constet eum ante Urbani iter in Galliam Mediolani fuisse consecratum, eius ordinatio ultra Maium huius anni differri non potest. De ea sic habet historia episcoporum Antissiodorensium, cap. 53, a Labbeo edita loco laudato: Humbaldus a clero et populo ciuitatis Antissiodori in Pontificem eligitur; electus quidem apud Mediolanum Italie ciuitatem a clericis pape Urbano, qui pro quibusdam a sana doctrina declinantibus in Lombardiam descenderat, consecrandus  presentatur, et ab eodem ibidem consecratus ad propriam ciuitatem reducitur, etc.

At, pre ceteris que Mediolani peregit Urbanus, celebris imprimis fuit Arnulfi eiusdem urbis archiepiscopi restitutio, seu, ut uerius dicam, prima eius institutio in hac sede, ad quam biennio antea electus fuerat. Is nempe, ut narrat Bertoldus, anno 1093 in locum Anselmi defuncti substitutus, a legato apostolico interdictus fuerat, quod annulum et baculum ab imperatore recepisset; quam penam equo ille animo ferens in monasterium secessit noxam hanc expiaturus, ibique uixit priuatus, donec, concedente Romano pontifice, ut habet idem Bertoldus, a Thiemone Salisburgensi archiepiscopo, Udalrico  Patauiensi et Gebehardo Constantiensi, episcopis, qui ad concilium Placentinum properabant, consecratus, ac paulo post ab Urbano pallio donatus, plenam Ecclesie possessionem adeptus fuerit. In ueteribus eiusdem Ecclesie antistitum catalogis mss. legitur, referente Puricello, Arnulfum in festo Sancti Georgii super quodam equo albo sedentem una cum confanonariis Mediolanensibus numero duodecim ab ecclesia Sancti Dionysii in sedem suam processisse. Et quidem eius ac Urbani paulo post Mediolanum aduentus ita rerum statum ea in urbe mutauit, ut eius ciues Urbani auctoritate, inquit Sigonius, uicti, qui antea inter se decertabant, ueteribus positis simultatibus, in gratiam tanta animorum, facta mutatione redierunt, ut nobiles ac populares oscula inter se per  fora ac uias, manantibus pre gaudio lacrymis darent. Hec ille auctor, qui tamen falsus est, ut iam ad annum 1093 obseruauimus, scribendo Arnulfum ob id a catholicis episcopis tunc, ut putat, reordinatum fuisse, quod ab uno tantum episcopo catholico manus imponente consecratus fuisset. Ceterum Arnulfus, si Ughello, Ripamuntio et aliis nonnullis uulgatis auctoribus credatur, Urbanum in Galliam proficiscentem comitatus est, ac concilio Claromontano cum eo interfuit. uerum priusquam ex ea urbe excederent, Herlembaldi seu Hernebaldi, cuiusdam martyris, catholicorum ea in urbe ducis, qui tempore Gregorii uII a schismaticis interemptus fuerat, corpus transtulere in ecclesiam Sancti Dionysii, ubi iuxta alterum istorum temporum martyrem, Arialdum  nomine, diaconum Mediolanensem, depositum est. Eius epitaphium ex Ughello huc referre uisum est, sed mirum uideri potest eius memoriam nusquam in Martyrologiis reperiri; sic uero habet:

Hic HERNEBALDUS miles Christi reuerendus
Occisus tegitur, qui celi sede potitur;
Incestos reprobat, simonias et quia damnat,
Hunc ueneris serui perimunt Simonisque maligni.
Urbanus summus preses dictusque secundus,
Noster et Arnulfus, pastor pius atque benignus,
   Huius ossa uiri tumulant beati.



CLXXXu. Urbanus Comi dedicat ecclesiam et Aste. Fructuariensis monasterii priuilegium confirmat; item Pinariolensis.

 Initio Iunii Urbanus Comum uenit, ibique ecclesiam Sancti Abundii eiusdem urbis episcopi et patroni, quem precipua religione, ait Sigonius, illa ciuitas colit, magna ceremonia dedicauit; et quidem tertia die Iunii, ut fert antiqua eius urbis traditio, cui rerum gestarum series omnino conuenit. Inde progressus peruenit uercellas, uti colligimus in Historia Hierosolymitana Alberti canonici Aquensis. Tunc Astam Ligurie urbem adiit, si uera est antiqua patrie traditio qua dicitur eius urbis maiorem ecclesiam ab eo pontifice consecratam fuisse. Id quidem Ughellus ad annum sequentem refert, in reditu Urbani e Gallia. At uerisimilior est Augustini ab Ecclesia opinio, censentis hanc dedicationem  pontificem celebrasse ante suum in Gallias aduentum, quam tamen ineunte anno 1096 consignauit, secutus fortasse inscriptionem ab Ughello relatam, que eumdem annum prefert, baud dubie iuxta Pisanum calculum, quo annus a Martio precedenti inchoatus annos uulgares mensibus nouem preuertit. Et quidem dies Kalendarum Iuliarum, quo hec dedicatio facta fuisse dicitur in illa inscriptione, anno 1096 conuenire non potest: certum quippe est Urbanum ea die anno 1096 adhuc in Gallia exstitisse. En ipsa inscriptio, qualem illam Ughellus ex ueteri Kalendario, ut ipse ait, retulit tomo Iu Italie sacre in catalogo episcoporum Astensium. Kalendis Iulii, anno D. Incarnationis 1096, dicata est Astensis ecclesia a D. Urbano papa, qui omnibus uere penitentibus  et confessis ad dictam ecclesiam, et reuerentiam Dei et beate Marie uirginis uenerint in die dedicationis ipsius, et per totam octauam unum annum et 40 dies de iniuncta penitentia relaxauit et indulsit; D. uero episcopus Astensis, 40 dies. Iam uero utrum hec inscriptio omnino certa sit et antiqua, aliis iudicandum relinquo. Otto tunc Ecclesiam Astensem regebat, cuius inuitatu Urbanus hanc ecclesiam dedicasse dicitur apud Ughellum. intercedente Brunone Signensi episcopo, Urbani comite indiuiduo et fideli amico, qui in urbe Astensi natus et eius Ecclesie canonicus fuerat antequam episcopus creatus fuisset. Cum uero ibi adhuc esset pontifex, priuilegia monasterii Fructuariensis, cui tunc preerat Ubertus seu Guibertus abbas, confirmauit et ampliauit, si Augustino  ab Ecclesia credamus, qui id asserit in Chronologia Pedemontana, cap. 27; at fallitur in anno 1089 designando quo id contigisse scribit, quanquam hunc errorem, deperdito hocce priuilegio, certo emendare difficillimum sit.

Etiam Pinariolo Urbanum transisse coniicimus ex bulla hoc anno concessa Uberto abbati Beate Marie monasterii prope hanc urbem siti qua ei omnia bona confirmantur que ab Adelaide comitissa et aliis quibusuis collata fuerant. Tum uetat pontifex ne quidquam ex illis a quouis hominum in posterum distrahatur. Non licuit huius diplomatis exemplum habere, quamuis ea de re semel et iterum per amicos Pinariolum scribi curauimus, haud dubie quod istud monasterium, nunc a Fuliensibus possessum,  in hesternis bellis conflagrauerit. An etiam Clusinum celebre Sancti Michelis monasterium inuiserit tunc pontifex, incertum est: at constat ex subsequentium pontificum bullis hunc locum priuilegio Urbani donatum fuisse, sed quod deperditum est.

Hec de Urbani Gestis antequam in Gallias adueniret, quantum licuit, ex uariis documentis collegimus, quid uero prestiterit in hoc itinere dicemus, postquam nonnulla premiserimus de Anglicanis rebus, ualde hoc anno occasione sancti Anselmi perturbatis.



CLXXXuI. Anglicane turbe ob S. Anselmum. Conuentus Rochingamie. Anselmus Hugonem Lugdunensem archiepiscopum consuluit. Accipit pallium. Pape scribit.

 Deficientibus itaque ferme uniuersis ab Henrico eiusque pseudopontifice Guiberto, quem Clementem III appellabat, solus supererat Guillelmus cognomento Rufus, Anglie rex, qui licet Guiberto non obtemperaret, Urbanum tamen nondum pro legitimo pontifice palam agnoscere uoluerat, adeo ut duo essent, ut in Anglia ferebatur, inquit Eadmerus libro I Nouorum, qui dicebantur Romani pontifices, Urbanus et Clemens, que res in tantum Anglie Ecclesiam occupauit, ut a morte Gregorii uII per plures annos nulli loco pape subdi aut obedire uoluerit. Contestatus tamen fuerat Anselmus coram rege ipso et uniuersis regni ordinibus, cum in archiepiscopum anno 1093 expetitus fuisset, se nunquam nisi soli Urbano obediturum atque ea conditione Cantuarie thronum conscenderat;  at rex ei infensus, ut iam diximus, eius monita ueluti iniurias auersabatur. Unde cum ab eo recens in Angliam reuerso Anselmus hoc anno pontificem »adeundi licentiam pro pallii petitione proposuisset, ac sciscitanti ipsi quem papam uellet adire, Urbanum respondisset« ad Urbani nomen infremuit rex, dixitque, ut Eadmerus ceterique Anglicani scriptores referunt, se hunc nondum pro apostolico recepisse, ac nec sue nec paterne consuetudinis esse ut absque sua electione alicui liceret in regno suo papam nominare. Cumque Anselmus ei frustra conaretur in memoriam reuocare quod apud Rouecestram, cum in archiepiscopum peteretur, contestatus fuisset se nunquam ab Urbani obedientia discessurum; et ex altera parte rex ipse Anselmo  persuadere non posset omnimodam sibi fidem et obedientiam deberi etiamsi Urbanum pro pontifice non haberet, uisum est rem ad generalem totius regni episcoporum et procerum conuentum referre.

Habitus est hic conuentus anno 1095 Rochingamie, die u Idus Martii, in quo Anselmus, teste Eadmero, qui hec fusius narrat, tanta cum animi constantia ac uigore episcopali de sua ipsius electione et de obedientia pontifici Romano, tum etiam regi debita perorauit, ut re quam uolebat rex infecta, conuentus post triduum fuerit solutus, dateque sint inducie ad Pentecosten; episcopis inter ea plerisque Anselmo, cui uidebant regem esse infensum, obedientiam, quod laici proceres non fecere,  denegantibus. Anxius quid in tanto rerum discrimine ageret Anselmus, sedem dimittere meditabatur, cum nulla spes affulgeret, ut ei uidebatur, flectendi regis animum, nec obtinendi ab eo licentiam adeundi legitimum pontificem, a quo nondum pallium exceperat. Consuluit ea de re Hugonem Lugduni archiepiscopum, qui tunc temporis pontificis uices in Galliis agebat, scripta ad eum epistola, que est 24 libri III, in qua ei Anglicane Ecclesie statum egregie representat. uerum cum hec animo agitaret, duo clerici quos Willelmus, Anselmi constantiam frangi posse desperans, Romam miserat, ut explorarent Urbanus an Guibertus ibi potentior esset, in Angliam rediere cum Waltero cardinale Albanense, qui pallium afferebat, Urbani nomine Anselmo archiepiscopo  destinatum, que res spem aliquam pacis habende attulit. Rex quippe statim edixit ut in tota Anglia solus Urbanus pro uero et legitimo pontifice haberetur.

uerum cum omisso Anselmo legatus ad regem pallium detulisset, sperauit ille se ab archiepiscopo pecuniam aliquam accepturum, eam saltem summam quam, si Romam archiepiscopus adiisset, fuisset in eo itinere expensurus, aut saltem sibi redderet quidquid ipse ad pallium ab Urbano impetrandum insumpserat; sed nichil ab Anselmo extorqueri potuit. Imo cum ab eo petitum fuisset ut pro regie maiestatis magnificentia pateretur saltem sibi a rege pallium solemniter imponi, illud quoque plane  renuit sanctus antistes, contestatus se mec pecunias ullas pro pallio unquam daturum, nec unquam commissurum ut sibi a quoquam hominum illud sibi imponatur. Et quidem ita factum fuit. Etenim post uarias hinc et inde concertationes, quas Eadmerus, Willelmus Malmesburiensis et alii passim auctores referunt, tandem conuenit inter partes ut pallium supra altare deponeretur, illudque exinde assumptum Anselmus, sibi ipsi aptaret; atque ita Anselmus absque ullo Simonie neuo, pallium suscepit, et Urbanus absque ecclesiastice libertatis iactura, a rege et populis pro uero et legitimo pontifice in Anglia haberi cepit. Scribit Willelmus Malmesburiensis Waltero Cantuariam uenienti, qui pallium in arcula argentea deferebat, Anselmum inter populorum  applausus nudipedem, et sacerdotalibus uestibus redimitum obuiasse; cumque pallium supra altare Sancti Saluatoris fuisset depositum, illud sibimetipsi super humeros aptauisse, ac demum processisse ad sacra peragenda: quod cum die Dominica Iu Idus Iunii factum fuisse obseruauerit, id hoc anno 1095, quo hec dies incidebat in Dominicam, contigisse constat.

Accepto pallio Anselmus Urbano opistolam scripsit, hec est 37 libri III ut ei ob tantum beneficium gratias referret, excusaretque se, quod Romam illud ab eo ipso recepturus non accessisset; sed hic mirare beati uiri modestiam et caritatem, qui inter alias excusationis causas, ne uerbum quidem habet de molestiis quas ea occasione a rege et episcopis  grauissimas pertulerat.



CLXXXuII. Anglia pacata, Herbertus sedi Thetfordensi restituitur. Priuilegia pro monasteriis S. Iuonis, Belli.

Exinde uero liberum fuit inter Urbanum et Anglos commercium, et Herbertus, qui, quod Urbanum pontificem agnouisset sede sua pulsus a regiis ministris fuerat, eam recepit. Hic e monacho Fiscamnensi abbas Ramesiensis factus episcopatum Thetfordensem haud sine Simonie suspicione adeptus fuerat; cumque ea de causa Romam adiisset, ut sese Urbani censure subiiceret, a rege increpitus fuerat, et baculo, quem ei penitenti reddiderat pontifex, priuatus. Sed rebus eo modo quo diximus, compositis, sedi sue relictus est, quam anno sequenti, Norwicum,  constructa ibi noua basilica, transtulit, eamque usque ad mortem pacifice tenuit. Circa idem tempus Willelmus prior Sancti Iuonis in comitatu Huntidoniensi a Ramesie abbatia pendentis priuilegium accepit ab Urbano, quo omnes eius loci possessiones ac immunitates confirmantur. Illud habetur in Monastico Anglicano, ubi nullam chronicam notam habet. Idem pontifex, ut habet Eadmerus, concessit monachis abbatie Belli apud Excestriam commorantibus, ut in proprio monasterio sepelirentur. Litteras ea de re ab Urbano scriptas ad Osbernum episcopum Excestriensem laudat Paschalis II epist. 97; sed ille exciderunt. Certe eius loci monachis infensos fuisse clericos Exonienses  discimus ex ipso Anselmo lib. III, epist. 20 ad eumdem Osbernum, ubi eum adhortatur ut monachos de Batailla in eius urbe commorantes aduersus clericorum iniurias tueatur, eisque permittat signa ad officium diuinum pulsare, ut ordo monasticus, quod ille fieri prohibebat, exigit. Sed iam ad Urbani Gallicanum iter reuertendum est.



CLXXXuIII. Urbanus transit in Gallias.

Urbanus itaque Alexii Grecorum imperatoris precibus, ut Guibertus testatur initio libri II Historie Ierosolymitane, aliique passim auctores consentiunt, excitatus ac multo magis generalis Christianitanis periculo, que quotidianis barbarorum incursionibus deperibat, incensus, imo et sacrorum locorum recuperandorum, quod omnes efflagitabant, desiderio  potissimum actus, rebus in Longobardia bene dispositis, marino itinere, uti habet Bertoldus, seu transcensis Alpibus, quod alii passim auctores uolunt, in Gallias diuertere cepit; et quidem mense Iulio uertente, ut ex Hugone Flauiniacensi colligere licet. Nam is in Chronico refert Hugonem Lugduni archiepiscopum die tertia ante octauam Sancti Ioannis Baptiste ex urbe Compostella reuersum nuntius habuisse pape urbis de Apulia uenientis et ad Gallias festinantis. Fauet etiam traditio Astensium, qui, uti diximus, putant maiorem sue urbis ecclesiam Kalendis Iulii huius anni ab Urbano in Gallias properante consecratam fuisse: unde falli necesse est eos qui aiunt, quod nemo ueterum dixit, pontificem in peruigilio apostolorum Petri et Pauli Magalonam  hoc anno aduenisse; et quidem id ad sequentem annum referri debere suo loco ostendemus.



CLXXXIX. Anicii festum Assumptionis celebrat. Ecclesie ualentie dedicatio.

Id porro certum est ex Bertoldo aliisque auctoribus, Urbanum, qui in Gallias ad celebrandum concilium aduenerat, apud Anicium uallauorum urbem uulgo Podium [Le Puy en uelay.] dictam, Assumptionem Deipare uirginis celebrasse. Consentit Gaufridus prior uosiensis in Chronico, tomo II Bibliothece Labbeane, ubi addit Urbanum, quem uirum predicandum appellat, per Burgundiam et Franciam in Gallias uenisse, quibus uerbis totum eius iter comprehendit, quod ab eo ante concilium Claromontanum confectum est. Si tamen non fallit  chronica nota epistole ipsiusmet pontificis ad Lambertum Atrebatensem episcopum, ille iam sub medium Iulii Anicii uersabatur; hec quippe dicitur data in ea urbe XuIII Kalendas Augusti. At fallor ego ipse nisi legendum sit XuIII Kalendas Septembris, que ipsa dies est Assumptionis beate Marie, ab auctoribus eius eui, uti diximus, memorata. Et quidem mendum hoc loco in Urbani epistolam irrepsisse fatendum est, quod in mense Iulio, qui sex Nonas habet, nullus dios occurrat XuIII ante Augusti Kalendas; nisi notarius appellauerit XuIII Kalendas Augusti, diem ipsam 15 eiusdem mensis Augusti, quo Kalende in Augusto, etsi a sequenti mense uulgo dicantur, recenseri incipiunt, cuius rei fortasse  alia exempla proferri possent. Id sane dicendum est, si uerum sit maiorem ualentie urbis basilicam ab Urbano, cum ad concilium Claromontanum properaret, Nonis Augusti dedicatam fuisse; quod quidem uerum esse certis argumentis constare uidetur.

Primo Chronicum uetus episcoporum ualentinorum sic de Guntardo episcopo habet: Eo presidente, bone memorie Urbanus II pontifex Romanus Ecclesiarum Christi curam gerens, dum ad generale concilium iret Claromontem per hanc urbem iter faciens, etc. Idipsum diserte testatur Hugo Gratianopolitanus episcopus, in sepe laudato libello, quem integrum in Appendice referemus. Quod uero hec ecclesia Nonis ipsis Augusti dedicata fuerit, probat anniuersaria eius solemnitas, hoc ipso die in uetusto  Missali assignata; imo que etiam nunc quotannis eadem die ualentie celebratur. His omnibus suffragatur uetus inscriptio, litteris uncialibus lapidi insculpta, et uni ex eiusdem ecclesie ianuis affixa, que Caluinianorum furorem, quamuis nonnichil uiolata, cum hanc ecclesiam seculo XuI diruerent. euasit. Sic uero habet:

ANNO AB INCARNATIONE DOMINI MILLESIMO NONAGESIMO . . . . NONAS AUGUSTI, URBANUS PAPA SECUNDUS CUM DUODECIM EPISCOPIS IN HONORE BEATAE MARIAE uIRGINIS ET SANCTORUM MARTYRUM CORNELII ET CYPRIANI HANC ECCLESIAM DEDICAuIT.

Quinam autem fuere duodecim illi episcopi, qui huic celebritati cum Urbano interfuere diuinare non licet; at ex Hugonis libello discimus Guidonem archiepiscopum  uiennensem pontifici ualentiam ad dedicandam maiorem eius urbis ecclesiam accedenti occurrisse, ibique pontificem ei diem dixisse apud Romanos, ubi uolebat litem de Salmoricensi pago, que iamdudum inter ipsum et Hugonem Gratianopolitanum episcopum uertebatur, omnino definire. Adfuit Hugo, ut ipse de se loquitur, die condicta: at Guido, haud dubium quod cause sue diffideret, occupata loci Rotmanensis munitione, comminatus est se papam ibi retenturum, si contra ipsum sententiam ferret; quare pontifex, ut mitissimus erat, iudicium huius litis ad futuram synodum reseruauit. An uero Rotmannos tunc adierit, non adeo certum est; id tamen innuere uidetur Hugo, sed obseruat pontificem hac occasione suo iure, abbatia uidelicet Rotmanensi,  que ad Romanam Ecclesiam pertinebat exspoliatum fuisse.



CXC. Anicii indicit concilium apud Clarummontem.

Ex his patet Urbanum post dedicatam initio Augusti ualentinam ecclesiam, siue per Rotmanense oppidum, siue alia qualibet uia, paulo ante medium eiusdem mensis Augusti Anicium aduenisse, ubi concilium quod postea apud Clarummontem habitum est, celebrare constituerat. Id ultimum diserte habent auctores etiam equales. Transactis Alpibus, inquit Albertus Aquensis libro I Historie Ierosolymitane, conuentum totius occidentalis Francie, et concilium apud Podium ciuitatem Sancte Marie fieri decreuit. Hanc synodum, si Willelmo Tyrensi archiepiscopo credamus, primum apud uigiliacum, deinde  apud Podium conuocare disposuerat, sed cum, uti coniicere est, nondum res essent disposite, ipsam tandem, cum Anicii esset, apud Clarummontem Aruernorum ciuitatem celebrandam indixit. Certe littere quibus Lambertum Atrebatensem pontifex ad hoc concilium inuitauit, Anicii, ut mox dicebamus, date sunt; et Bertoldus de Urbano loquens apud Podium uersante, synodum, inquit, ad Montemclarum in octauam Sancti Martini apostolica auctoritate condixit, ad quam diuersarum prouinciarum episcopos, missis litteris, canonica uocatione inuitauit. Has litteras ad metropolitanos scriptas fuisse, ut ipsi non solum suffraganeos suos episcopos aut abbates, sed etiam alios Ecclesiarum prepositos, imo et seculares principes ad concilium pontificis nomine conuocarent,  discimus ex epistola Raynoldi archiepiscopi Remensis ad Lambertum Atrebatensem ea occasione data. Et quidem opere pretium erat ut etiam principes ad concilium uenirent, cum ob id potissimum celebrari deberet ut expeditio bellica aduersus infideles decerneretur, que eos maxime spectabat. Hec Raynoldi metropolitani epistola, quod encyclica Urbani perierit, dabitur inter eius pontificis litteras, quam sequetur altera iam superius laudata, quam pontifex ad Lambertum scripsit, ut paratus sit Ecclesie sue causam aduersus Cameracenses in concilio mox futuro propugnare.



CXCI. uarias regiones peragrat Urbanus. Festiue ubique susceptus.

Cum itaque pontifex res non ita dispositas inuenisset  ut concilium possit intra paucos dies celebrari, uarias urbes ac prouincias interdum inuisere constituit, in quibus ecclesias dedicaret, aut negotia, que iamdudum excitata terminari non potuerant, coram positus facilius componeret, quod ab ipso factum fuisse discimus ex uariis passim instrumentis antiquis et pontificiis diplomatibus. Mirum autem est quanto animi affectu, quantaue reuerentia pontifex ubique receptus fuerit, pro innata in Francorum mentibus erga sedem apostolicam et eius antistites sincera deuotione, que eo maior tunc fuit, quod pontifex ex ipsa Francice gentis nobilitate exortus, sanctitate ac uirtute et doctrina celebris esset, et preclaris anime ac corporis dotibus probe instructus. Addit Guibertus aliam tante letitie causam:  Papa, inquit, regni nostri fines ingrediens tanta urbium, oppidorum, uillarumque letitia et concursione excipitur, quanto omnium qui aduiuerent memoriis incompertum fuerat quod aliquando apostolice sedis antistes in regiones has uenisse uideretur. Nullus quippe pontifex a Leonis IX tempore in Gallias ad Urbani tempora uenisse memoratur.



CXCII. Ecclesiam Case Dei dedicat. Priuilegia concedit. Item Blasiliensi parthenoni.

Urbanus itaque Anicio egressus, primum in monasterium Case Dei diuertisse uidetur, ubi ad preces Pontii eius loci abbatis ecclesiam a sancto Roberto primo monasterii abbate et conditore inceptam et ab ipso Pontio tunc absolutam, in honorem sanctorum uitalis et Agricole martyrum solemniter dedicauit  Xu Kalendas Septembris. Id ipse pontifex testatur in bulla quam paulo post eidem monasterio apud Sanctum Aegidium concessit. De his uetus auctor Historie eius loci sic loquitur: Anno 1095 Urbanus papa ad preces abbatis nostri Pontii, basilicam Casedeensem a beato Roberto inceptam, tuncque absolutam et consummatam solemni ritu die 18 Augusti dedicauit, ac paulo post monasterium liberum et immune ab episcoporum iurisdictione fecit, ut patet ex diplomate pontificio. Consentit Gaufridus prior uosiensis, qui in Chronico ait Urbanum hoc anno monasterium Sancti Roberti de Casa Dei in honore sanctorum Agricole et uitalis, quorum reliquias ibidem quondam Renco episcopus Aruernensis collocauerat, Xu Kalendas Septembris consecrasse. In ueteri  notitia que subiicitur bulle pontificie mox laudate, memorantur quidam episcopi qui pontifici in hac solemnitati adfuerunt. Facta est autem, ut ibi legitur, dedicationis huius solemnitas Xu Kalendas Septembris presentibus et cooperantibus domino pape Urbano reuerendis episcopis Hugone Lugdunensi, Aldeberte Bituricensi, Amato Burdigalensi, Durando Aruernensi, Hugone Gratianopolitano, Giraldo Cadurcensi, Ioanne Portuensi, Daiberto Pisano, Brunone Signensi. In eius beneficii memoriam Urbani nomen non solum in Case Dei principe monasterio, sed etiam in cellis ei subiectis celebre euasit, ut ex Necrologio Sancti Roberti Cornilionis prope Gratianopolim patet. Preter bullam superius laudatam, aliud priuilegium concessit Urbanus eidem monasterio  in ista memoratum, quod forte etiam occasione huius dedicationis datum est. Nullam habet in nostro exemplo chronicam notam, quod ideo huc reuocare uisum est. In eo recensentur precipua monasteria Case Dei tunc subiecta, ac eius possessiones confirmantur; tum uetat pontifex ne eius loci abbas cuiquam subiectionis professionem faciat, salua tamen debita episcopo Aruernensi reuerentia.

Eo ipso die quo consecrata fuit ecclesia Case Dei, Urbanus ad petitionem Florentie Blasiliensis parthenonis abbatisse apud Aruernos priuilegia eiusdem loci confirmauit, ac monasterium ipsum quod ab Ermengarde comitissa eius conditrice sancto Petro oblatum fuerat, sub speciali apostolice sedis tutela antecessorum suorum exemplo suscepit. At  nichil habet pontifex de querelis quas eiusdem loci sanctimoniales et clerici ad eum detulerant contra Case Dei monachos, qui, ut illi dicebant, ecclesiam Sancti Stephani et Sancti Leonis ad Blasilie monasterium pertinentem, ui ereptam retinebant. Blasiliensium littere ea occasione scripte, inter Urbani epistolas referentur, easque subsequetur priuilegium ipsum, quod a se uisum et pro sincero agnitum Philippus Bituricensium archiepiscopus in Gallicam linguam transtulit, et suo testimonio confirmauit feria quinta maioris hebdomade anni 1243.



CXCIII. An abbatiam Rotmanensem adierit Urbanus.

Quo Urbanus post Case Dei dedicationem ad extremos usque Occitanie et Prouincie fines perrecturus  primum diuerterit, incertum est. Habemus quidem pre manibus priuilegium X Kalendas Septembris huius anni concessum canonicis ecclesie cathedralis Caturcine, qui regularem uitam recens amplexi fuerant, sed cum in uulgato exemplo Rome datum dicatur, quod est omnino impossibile, nichil fere lucis afferre potest, nisi forte pro Rome legatur Romanis, qui locus est in Dalfinatu, diecesis uiennensis, abbatia insignis, ubi pontifex, uti diximus, litem de Salmoriacensi pago dirimere constituerat: uerum illa restitutio magis arrideret, si data fuisset hec bulla initio huius mensis, quo certum est, uti probauimus, Urbanum ualentiam adiisse, a qua urbe haud multum Romanense monasterium distat. Huc tamen bullam illam reuocare uisum est, que annum  1096 eius scilicet anni initium a Martio precedenti repetendo, ut plerumque alie, prefert: certum quippe ex aliis notis eam ad presentem annum pertinere, nec sequenti competere posse.



CXCIu. Nemauso transierit. Apud S. Aegidium uersatur. Priuilegium Case-Dei.

Sub finem mensis Augusti pontifex Nemausum adiisse uidetur. Etenim licet nonnisi anno sequenti eius urbis ecclesiam dedicauerit, ut ibi ostensuri sumus, cum tamen auctor Chronici Malleacensis scripserit Urbanum tunc, id est anno 1096 Nemausum remeasse, satis innuit eum iam ante inuisisse hanc urbem. Et quidem certum est pontificem festum sancti Aegidii prima die Septembris in eiusdem sancti monasterio uallis Flauiniane, quod ad diecesim Nemausensem pertinet, hoc anno celebrasse.  Id quippe ipse pontifex testatur in priuilegio, quod Odiloni abbati eiusdem loci paulo post concessit, in quo ait se erga beatum Aegidium deuotione feruentem cercuisse Nemausensem episcopum, qui eius loci monachis infensus erat. Ibi adhuc erat die 7 Septembris, que monasterio Case Dei priuilegium concessit, in quo, ut modo dicebamus, alterum eidem loco iam indultum, additis nonnullis in gratiam basilice a se recens consecrate prerogatiuis, confirmauit.



CXCu. Tarascone locum monasterii benedicit.

Inde Tarascone, quod oppidum est Prouincie in sinistra Rhodani ripa paulo infra Auenionem situm, transiens, quemdam locum a Stephania comitissa  monasterio Sancti uictoris Massiliensis, ut ibi ecclesia construeretur, datum, assistentibus sibi tribus cardinalibus et abbatibus Sancti uictoris et Montis-Maioris aqua lustrali aspersit, manu propria benedixit, ibique crucem erexit die 11 Septembris, concessa indulgentia iis, qui ad ecclesie constructionem aliquid conferrent, ut ibi monasterium in honorem Sancti Nicolai cum cemeterio institueretur. Prioratus uero S. Nicolai hic memoratus hodieque subsistit prope Tarasconem, Sancto uictori Massiliensi subiectus.



CXCuI. Auenione dat priuilegium S. Aegidio.

Die sequenti, que erat 12 Septembris, Urbanus Auenione priuilegium, quod iam supra laudauimus, monasterio Sancti Aegidii, in quo hospitatus fuerat,  concessit. Eo diplomate pontifex Odiloni abbati eiusque monachis abbatiam Sancti Eusebii et alias possessiones confirmat, uultque eos sub speciali sedis apostolice tuitione haberi, ac tanquam oculi sui pupillam custodiri.



CXCuII. Tricastri priuilegia dat canonicis S. Rufi.

Eiusdem mensis die 19 pontifex apud Tricastrensem Sancti Pauli urbem Dalphinatus bullam dedit in gratiam Alberti, seu potius Arberti abbatis, et canonicorum S. Rufi, quorum monasterium, congregationis cognominis caput, tunc prope muros Auenionenses situm, postea ob Albigensium clades in suburbium ualentie, ac tandem in eam urbem seculo XuI translatum est. In eo diplomate Urbanus Ecclesias Sancto Rufo subiectas recenset, easque  cum aliis eius possessionibus confirmat, salua Auenionensis episcopi canonica reuerentia. Aliud item Urbani rescriptum ad Albertum etiam Sancti Rufi abbatem, sed sine ulla temporis nota ex cod. ms. habemus, in quo preclara habentur canonice uite elogia, ea omnino que in aliis ad alios canonicos regulares epistolis et bullis passim habentur; sed Sammarthani tomo Iu Gallie Christiane, in catalogo abbatum sancti Rufi Arberium et Adelbertum, ac si duo diuersi abbates fuerint, distinguunt, ac priori tribuunt priuilegium primo loco a nobis laudatum, eiusque maximam partem exhibent; de Adelberto autem nichil aliud habent, nisi quod ei Urbanus II direxit rescriptum, quod in scriniis inquiunt, huius abbatie seruatur. At fallor nisi idem ipse sit cui utrumque Urbani rescriptum  tribuendum est, licet eius nomen, uti fieri solet, alii aliter expresserint. Ut ut sit, parum nostri interest. Preter hec apud Iuonem, Gratianum, et alios decretorum collectores, duo occurrunt canones eiusdem ferme argumenti, prior apud Gratianum, c. 19, q. 2, c, 2. Due sunt, capitulo Sancti Rufi, aut Rufini, inscriptus, in Urbani litteris non habetur; alter uero eadem causa 19, q. 3, c. 3, statuimus abbati Sancti Rufini, ex secundo ex laudatis priuilegiis excerptus est. Hunc precedit alius canon de eodem argumento, sed nemini inscriptus.



CXCuIII. Monasterii et ordinis Antonii origo.

Tradunt auctores uulgati Urbanum tunc temporis condendo percelebri Sancti Antonii monasterio occasionem prebuisse. Cum enim, uti illi aiunt, uiennensem  prouinciam illo anno peragraret, audiuit uirum quemdam nobilem, Guidonem aliis Guigonem Desiderii appellatum, solere secum per diuersa hac illacque itinera corpus sancti Antonii, magni quondam illius eremitarum patriarche, deferre, quod Constantinopoli ab aliquot annis aduectum a maioribus suis acceperat. Id indigne tulisse dicitur pontifex, ac sub anathematis interminatione uetuisse ne id in posterum fieret, imperasseque ut tam uenerabiles reliquie, in ecclesia aliqua, quam ipse Guido mallet, sub monachorum bene uiuentium custodia deponeretur. Urbani iussis obtemperauit Guigo, aduocatisque a Monte Maiori prope Arelatem monachis, sacrum corpus in uico Mota Desiderii nuncupato  depositum eis tradidit. Postmodum feruente morbo, qui Ignis Sancti-Antonii uulgo appellatur, adiunctum est monasterio xenodochium, ubi pauperes undequaque aduentantes reciperentur, fratresque nonnulli in eorum ministerium deputati fuerunt, qui cum primum monachis per aliquod tempus paruissent, postea, ob ingentes eleemosynas que erogabantur, elatiores facti, eis subesse detrectarunt. Graues inter utrosque rixe et dissensiones orte sunt, quibus in dies crescentibus, res eo deuenit, ut hospitalarii illi potentiores effecti, iugo monachorum penitus excusso, sui iuris esse ceperint, ac tandem in ordinem insignem excreuerint, qui hodieque perseuerat. Hanc esse originem abbatie et ordinis Antoniani aiunt. Sed pontificii itineris  seriem persequamur.



CXCIX. Urbanus Matiscone concedit priuilegia.

Urbanum uienna et Lugduno pertransiisse uirisimile est, at nullis instrumentis probare possumus; eum uero die 17 Octobris Matiscone exstitisse colligimus ex ueteri notitia priuilegii, quod hac ipsa die, et quidem anno 1096 pro 1095, uti habere solent pleraque eius eui instrumenta, monasterio canonicorum regularium Sancti Petri prope hanc urbem sito concessit, ac statim Cluniacum profectus est. Huius priuilegii exemplum reperire non licuit, quare uisum est eius loco illius notitiam in Appendice referre ex ueteri cod. ms. a Seuertio relatam.



CC. Cluniaci dat priuilegium episcopo Matisconensi. Altare dedicat.

 Postridie, id est 18 Octobris, pontifex Cluniaci existens Landrico Matisconensi episcopo, qui eum haud dubie secutus fuerat, tuitionem sedis apostolice efflagitanti libenter indulsit, data bulla, qua ei et eius successoribus omnia Matisconensis Ecclesie bona et priuilegia confirmantur. uetat etiam pontifex ne quisquam eiusdem Ecclesie clericis, aut claustro, seu eius domibus audeat uiolentiam aliquam irrogare. Data est Xu Kal. Nouembris.

Cum aduenit Cluniacum Urbanus, iam a septem annis insignem basilicam exstruere ceperat sanctus Hugo eius loci abbas, quam ab ipso pontifice dedicari cupiebat. uerum cum nimium tunc adhuc esset imperfecta, curauit sanctus abbas res ita disponi, ut saltem maius altare, adueniente pontifice, eo in  statu esset ut posset ab illo consecrari, quod reipsa factum est die 25 Octobris. Huius dedicationis meminit auctor Chronici Cluniacensis ad annum 1095, et Ordericus uitalis initio libri IX, ubi ait Urbanum multas sanctorum basilicas in Galliis dedicasse, quas priuilegiis apostolice sedis sublimauit. Tum signanter laudat consecrationem altaris Sancti Petri apud Cluniacum cenobium ab eo factam. At quod iste auctor aliique passim, data occasione, uno uerbo laudauerunt, fusius exponitur in ueteri instrumento quod sub titulo libertatis loci Cluniaci editum est in Bibliotheca Cluniacensi. Ibi legitur non solum maius, sed et matutinale altare ab Urbano, alia uero tria a tribus aliis episcopis, nempe Hugone  Lugdunensi, Daiberto Pisano et Brunone Signiensi consecrata fuisse. Tum refertur prolixa satis oratio, quam pontifex inter missarum consecrationisque solemnia habuisse dicitur, in qua limites iurissdictionis monasterii designauit. Preter ea inuenimus in uetusto cod. ms. aliam eiusdem rei notitiam, ubi, post recensita multa beneficia que Urbanus monasterio Cluniacensi contulerat, statutum a sancto Hugone fuisse dicitur ut eiusdem pontificis commemoratio, quandiu uiueret, in generali missa specialiter ageretur; et ut post eius mortem, preter debita singulis eiusdem loci monachis suffragia, eius anniuersaria depositionis dies solemniter in perpetuum celebraretur. Ceterum banni seu iurisdictionis Cluniacensis terminos ab Urbano prestitutos  confirmarunt subsequentes pontifices, ac potissimum Innocentius II qui, hoc ipso die quo Urbanus maius altare consecrauerat, basilicam ipsam dedicauit, ut ex eius et aliorum pontificum diplomatibus patet in Bibliotheca Cluniacensi editis. Hinc utriusque dedicationis memoria simul in antiquis aliquot Martyrologiis recolitur. Hec postrema dedicatio anno 1130 non sequenti, ut fallit chronographus Cluniacensis, peracta est.

Ceterum non modo Cluniaci principis monasterii, sed aliorum quoque ad illud spectantium iura et prerogatiuas asserere studuit Urbanus, ut patet ex multis, que passim occurrunt, monumentis. Laudatur hanc in rem eius bulla data octauo eius pontificatus, id est presenti anno qua Charitatis Beate  Marie supra Ligerim monasterii iura et exemptionem confirmat. At excidit hec bulla, cuius notitiam debemus Actis controuersie, que sub Rollando abbate Cluniaci exorta est, anno 1220 occasione electionis prioris de Charitate.



CCI. An Remis concilium celebrauerit. Dolensem ecclesiam dedicat.

Si Andree Chesnio credamus, Urbanus, mense Octobri huius anni, Remis habuit concilium, in quo anathema iam antea aduersus Philippum regem latum confirmauit, expeditionem sacram aduersus infideles decreuit, sanciuitque ut deinceps in Assumptionis Deipare uirginis peruigilio ieiunium ab omnibus obseruaretur; ac denique indixit aliud concilium apud Clarummontem proximo mense habendum.  Hec ille in Historia Romanorum pontificum Gallie edita. At quantum a uero uir sane eruditissimus aberrauerit, patet non solum ex aliorum auctorum, ueterum et recentiorum silentio, sed etiam ex Urbani itinerum serie, ac omnibus eius eui instrumentis a nobis prolatis, que nullam tunc temporis synodum Remis habitam fuisse super satisque probant. Et quidem Raynoldus, Remorum tunc metropolitanus suos suffraganeos ad concilium Claromontanum ex Urbani prescripto inuitauit; reuocato ob hanc rationem, quod initio Nouembris celebrandum indixerat, concilio prouinciali, ut ipse dicit in epistola iam laudata ad Lambertum. Deinde ipse pontifex peculiaribus litteris monuit Lambertum  ut paratus sit in concilio Claromontano sue Ecclesie restitutionem nuper factam tueri, quod ibi astituri essent Cameracenses aduersus eam decertaturi. Denique in eiusdem Lamberti Gestis, ubi continuata rerum hoc anno gestarum series, cum itinere Remensis prouincie episcoporum ad Claromontanam synodum accurate et singulatim describitur, nichil omnino de hac synodo occurrit, quam proinde fictitiam esse merito credendum est. Haud magis certum est quod Souchetus in Notis ad Iuonis epist. 78 et Robertus ex Amalrico Biterrensi in ueteri Gallia Christiana aiunt, Urbanum ecclesiam abbatie Dolensis apud Bituriges hoc anno dedicasse. uix enim id ferre potest pontificii itineris series; et quidem hec dedicatio a Paschali II Urbani successore  facta fuisse dicitur in Chronico Turonensi.



CCII. Siluiniaci corpus S. Maioli transfert. Priuilegium dat apud Monticulum.

Cluniaco itaque egressus Urbanus Siluiniacum prope Molinas Burboniensium oppidum uenit, ubi corpus sancti Maioli transtulit in locum decentiorem, et Archimbaldum super tumulum patris sui Archimbaldi quarti iurare fecit se toto uite sue tempore bona, que a patre aut a maioribus suis monasterio collata fuerant, illibata seruaturum. Id ipsum testatur pontifex in bulla quam eius loci monachis Idibus Nouembris apud Monticulum concessit, in qua declarat se presente Duranno episcopo Aruernensi, monasterium Siluiniacum sub speciali sedis apostolice tuitione suscepisse, eiusque possessiones,  quas singillatim recenset, confirmasse: hanc bullam Iellus Remorum archiantistes, petentibus Siluiniaci monachis, a se uisam et collatam anno 1245 integram ac illibatam inuentam fuisse declarauit publico intrumento, quod sigillo suo muniuit. Pontificem in eo loco dies fere octo exegisse discimus ex ueteri instrumento chartarii Siluiniacensis, occasione Archimbaldi Burboniensis principis modo memorati facto, qui malas consuetudines a patre suo exactas, et ab eodem morti proximo relaxatas renouare moliebatur. »Eodem tempore, uerba ipsius charte refero, facto intra Gallias pro quibusdam sancte Ecclesie utilitatibus aduentu domni Urbani pape II, cum apud Siluiniacum fere per dies octo moraretur, et quodam die in capitulo resideret,  cunctorum circumsedentium fratrum cetus eius pedibus prouolutus auxilium implorare cepit super malis que iamdiu fuerant perpessi. Suscepta eorum petitione benignissime domnus papa, cum altera die rogaretur a iam dicto Archimbaldo, ut patris sui animam apostolica absolueret auctoritate, post expletam absolutionem, antequam a se Archimbaldus idem a se discederet, antequam etiam a tumulo pedes remoueret, monitis ipsius princeps prefatas omnes malas consuetudines quas iniuste querebat reliquit; et ut melius sui dicti memor esset osculum pacis ab eodem papa accepit.« Sed eorum immemor eas paulo post renouauit: quare res ad concilium Claromontanum delata est, ut infra dicemus.



CCIII. Clarummontem aduenit Urbanus.


Peragratis Urbanus his prouinciis Clarummontem die Nouembris 14 aut sequenti aduenit, cum interea episcopi ex uariis orbis Christiani regionibus huc properarent. Ex his Lambertus Atrebatensis e sua urbe die 28 Octobris profectus, Pruuino Senonum transiit, quo ex oppido egressus uIII Idus Nouembris a Guarnerio quodam milite castelli de Pont captus est. At ea de re monitus pontifex Guarnerium statim litteris ob tantam temeritatem obiurgauit; simulque alias litteras Richerio Senonum archiepiscopo scripsit, ut eumdem militem commonefactum, si non resipisceret, simul cum suo eius loco excommunicationi subiiceret. uerum priusquam eas recepisset Guarnerius, a Philippo episcopo Trecensi  suo fratre increpitus iam satisfecerat Lamberto; eumque sibi reconciliatum Antissiodorum usque, ubi die u Iduum eiusdem mensis aduenit, honorifice fuerat comitatus. Occasione tamen huius facinoris uidetur conditus fuisse canon 32 concilii Claromontensis, ut suo loco dicemus. Porro Lambertus Antissiodori preter Richerium Senonensem, comprouinciales ac uicinos suos Geruinum Ambianensem et Gerardum Morinensem episcopos reperit, quibuscum reliquum itineris confecit, et Clarummontem aduenit die Xu Kalendas Decembris, que Dominica erat, ubi a pontifice benigne in osculo sancto susceptus benedictionem apostolicam recepit.



CCIu. Simul et alii episcopi, etc., apud Clarummontem conueniunt.

 Cum itaque omnia ad celebrandum concilium disposita essent, ad id enim longo antea Urbanus Henricum Siculum, qui post uarias fortunas cardinalis et patriacha Antiochenus tandem fuit, premiserat, conuenerunt autem condicto die apud Clarummontem ex omnibus ferme Europe plagis cum Urbano papa archiepiscopi, episcopi, abbates, aliique omnium ordinum uiri illustres pene innumeri. Auctor Chronici Sancti uitoni uirdunensis, tomo I Bibliothece Labbeane, ait ad illud concilium episcopos pene totius orbis congregatos fuisse, exceptis Lotharingis, Alemannis et Hungaris. Hoc tamen celeberrimum fuisse scribit Robertus libro I Historie Ierosolymitane, conuentu Gallorum ac Germanorum tam episcoporum quam principum. At  Alemanni, quorum nonnulli Urbano erant addictissimi, huc forte non conuenerant, quod ante paucos menses Placentino concilio, uti uidimus, interfuissent. Ex Lotharingis autem, si Meurissio credimus et Sammarthanis, huic concilio adfuere Poppo Metensis episcopus, et Pibo Tullensis, qui Pibo, si P. Benedicto Capucino, auctori noue Tullensis Historie, credamus, in suam diecesim e concilio, cui cum Renardo Tullensi comite et Petro eius fratre interfuerat, redux, ad sacram expeditionem suscipiendam plerosque istius regionis uiros nobiles adduxit. Richerius uero uirduni episcopus, qui paulo ante illud tempus, eiurata Henrici secta, ab Hugone Lugdunensi fuerat consecratus, ad Urbanum,  cum apud Clarummontem esset, dona ac legatos transmisit, teste Laurentio Leodiensi in Historia episc. uirdunensium. Nullus uero ex Anglia episcopus huc aduenisse usquam memoratur: Boso tamen monachus, qui postmodum Becci abbas fuit, a sancto Anselmo Cantuariensis archiepiscopo missus, eius nomine ibi interfuit, ut ex ipsius Bosonis uita discimus.



CCu. Eorum numerus.

Bertoldus tredecim archiepiscopos cum suis suffraganeis, ad hanc synodum, quam generalem appellat, conuenisse tradit in qua 205 pastorales uirge notate sunt. Urbanum omnes episcopos Gallie et Hispanie apud Clarummontem congregasse, ibique concilium ingens celebrasse ait Ordericus uitalis  initio libri IX, cui, inquit, interfuerunt archiepiscopi tredecim, episcopi ducenti et uiginti quinque, cum multitudine abbatum, aliarumque personarum, quibus adeo sanctarum cure delegate sunt Ecclesiarum. Consentit auctor Gestorum Lamberti episcopi Atrebatensis, qui totidem archiepiscopos et episcopos cum Romanis cardinalibus ad hoc generale concilium conuenisse tradit, et preter eos abbates nonaginta et eo amplius, exceptis honestis et religiosis diuersarum regionum et prouinciarum clericis et laicis. Idem postea in fine repetit, nisi quod archiepiscopos quatuordecim habeat in aliquot editis et mss. Unus tamen codex noster, et quidem uetustior solummodo tredecim prefert. In ueteri notitia eiusdem concilii apud Labbeum ex codice Cencii Camerarii consedisse  cum Urbano dicuntur archiepiscopi duodecim, episcopi octoginta et innumeri abbates. Clarius uero scribit in Chronico Sancti Petri uiui Senonensis huic concilio presentes fuisse trecentos episcopos et abbates. Nouus scriptor Gestorum Dei per Francos, trecentos et decem tam episcopos quam abbates. Denique Guibertus hoc concilium tanto celebrius fuisse dicit, quanto excellentis et inusitate persone, Urbanum intelligit, ora cernere, uerba audire erat desiderabilius. Tum subdit: Illic preter episcoporum et abbatum examina, quos circiter quadringintos per prominentes ferulas fuisse aliqui numerauerant, totius Francie et appendicium comitatuum litteratura confluxit. Nec mirum si Franci tanto cum ardore ad illustrem adeo et inusitatum cetum confluxerint.  Etenim preter natiuum feruorem, Philippus rex, ut Urbani uotis obsecundaret, omnibus regni sui episcopis et abbatibus potestatem fecerat huc cum omni securitate commeandi, quod ipse pontifex in litteris ad Garnerium supra laudatis testatus est. Cum uero huius concilii Acta accurate descripta non habeantur, nichil mirum est si uarii quandoque fuerint auctores in assignando episcoporum qui huic concilio interfuere numero. Qui autem minorem quam ceteri numerum assignarunt, id fecisse uidentur quod, cum omnes presules omnibus sessionibus presentes non fuerint, illi eos tantum recensuerint qui singulari alicui sessioni interfuerant. Et id sepius occurrit in instrumentis potissimum  de aliquo particulari negotio confectis. Ita Urbanus ipse in decreto pro confirmatione primatus Lugdunensis, huic definitioni interfuisse testatur, preter Richerium Senonensem archiepiscopum, duodecim archiepiscopos cum episcopis octoginta, abbatibus nonaginta et eo amplius. Sed magis ad rem pertinet, quod auctor Gestorum episcoporum Turonensium et abbatum Maioris Monasterii paucos omnino recenseat antistites qui priuilegio eiusdem monasterii in concilio subscripserint, quamuis ipsum concilium in presentia quingentorum ferme Patrum celebratum fuisse ipsemet antea obseruasset.



CCuI. Sedes et nomina nonnullorum. Ministri pape.

Hec de numero episcoporum qui ad Claromontanam  synodum conuenere; at quinam illi fuerint, quarumue sedium antistites, nemo est, ut puto, qui diuinare uelit, deficientibus probis instrumentis. Nonnullos tamen, qui passim in reuoluendis eorum temporum monumentis occurrerunt, recensere haud ingratum putauimus; alios forte alii indicabunt. Ex his aliquot erant cardinales ex pontificis comitatu, eius nempe officiales, scilicet Ioannes Portuensis episcopus, Bruno Signensis, Walterus seu Gualterus Albiensis, seu potius Albanensis, qui paulo antea in Angliam legatus fuerat, Daimbertus archiepiscopus Pisarum. His addit liber De gestis archiepiscoporum Turonensium mox laudatus Rangerium archiepiscopum Rhegiensem, Richardum, eum forte qui tunc abbas erat Sancti uictoris et  cardinalis, aut illum archidiaconum Metensem, infra ex Meurissio memorandum; Ioannem Galtellum seu potius Getanum, cancellarium pontificis, Gregorium Papiensem diaconum et Hugonem uirdunensem diaconum Romane Ecclesie ministros. Gregorius, hic memoratus, is est ipse, nisi fallor, huius nominis cardinalis, qui, teste Roberto, in Historia sacre expeditionis, post Urbani orationem omnium nomine in concilio confessionem fecit et absolutionem obtinuit. Alibi inuenio Teusonem et Ranchionem etiam cardinales, quibus addendi ex pontificis ministerio Milo ex monacho Sancti Albini, postea eius legatus, et Henricus Siculus, iam supra laudatus, quem pontifex ut necessaria ad synodum disponeret, Placentie adhuc existens in  Gallias premiserat. Preter hos, si tamen ex illis non fuit, Meurissius in Historia episcoporum Metensium Richardum archidiaconum Metensem memorat, quem ab Henrico imperatore olim cum Herimanno episcopo suo pulsum, et a Gregorio uII episcopatu Albanensi donatum, in ea synodo cardinalem et legatum in Lotharingiam et Germaniam ab Urbano factum fuisse scribit. Et quidem Ughelius in catalogo Albanensium episcoporum Richardum recenset, sed ab Urbano presbyterum cardinalem et a Paschale II episcopum factum, quem cum Richardo Massiliensi abbate confundit. Et fortasse Ughellus ut personas, ita Meurissius etiam uaria tempora in unum miscuit. Nam Gualterius non Richardus tunc Albanensis  episcopus erat. Archiepiscopi, preter Pisanum et Rhegiensem supra memoratos, erant Hugo Lugdunensis, Amatus Burdigalensis, uterque in Gallia pontificis uicarius, Bernardus Toletanus et ipse Urbani uicarius in Hispaniis; ceteri Raynaldus Remensis, Adebertus Bituricensis, Rodulfus Turonensis, Richerius Senonensis, Dalmatius Narbonensis, Guido uiennensis, Berengarius Tarraconensis, et [Petrus] Axiensis, seu forte Aquensis. Nonnulli, uti iam supra obseruauimus, addunt Anselmum Mediolanensem, quod an uerum sit asserere non ausim. Rolandus uero Dolensis, qui ob pallii honorem dicebatur archiepiscopus, non uidetur locum habuisse inter metropolitanos. Episcopos uero inueni, ex Remensi prouincia Lambertum Atrebatensem, Gerardum  Morinensem, Geruinum Ambianensem, Rogerum Bellouacensem, Letaldum Siluanectensem, Gualcherium Cameracensem, et ceteros eiusdem metropolis suffraganeos, ut habet auctor Gestorum Lamberti, ipseque pontifex innuit in epistola ad Cameracenses, scripta altera die post solutum concilium. Ex quibus haud dubium erat Hugo Suessionensis, ut monet Dormasius Suessionensis Historie scriptor. His addendus est Hilgodus eiusdem Ecclesie antea episcopus, qui tunc dimissa sede in Maiori-Monasterio morabatur; is ipse quem postea in abbatem electum nonnulli rursus benedicendum esse autumabant, reclamante Iuone epist. 88 ad Pascalem II ea de re scripta. Ex prouincia Treuirensi interfuisse dicuntur, ut supra obseruauimus, Poppo Metensis,  et Pibo Tullensis, cum legato Richerii episcopi uirdunensis. Ex Lugdunensi, Agano Aeduensis, et Landricus Matisconensis. Ex Rothomagensi, Odo Baiocensis, Gislebertus Ebroicensis et Serlo Sagiensis, suis et aliorum eiusdem prouincie antistitum, quorum legati erant, nominibus, ut habet Ordericus libro IX. Ex Turonensi, seu Lugdunensi tertia, Hellus Cenomannensis, Gaufridus Andegauensis, Benedictus Namnetensis, et Rolandus Dolensis, qui locum inter metropolitanos ambiebat. Ex Senonensi seu Lugdunensi quarta, Iuo Carnotensis, Ioannes Aurelianensis, et alii prouincie suffraganei ex Urbani bulla pro primatu Lugdunensi. Ex uiennensi Hugo Gratianopolitanus, et Guntardus ualentie. Ex Arelatensi, Desiderius Cauellicensis  defunctus concilii tempore, et Willelmus Arausicensis, qui Adhemaro Podiensi sacre expeditionis ductori socius adiunctus est. Ex Bituricensi Durannus Claromontensis, cui defuncto substitutus est Guillelmus, ab ipso, ut quidem aiunt. Urbano consecratus Humbaldus Lemouicensis, Adhemarus Podii seu Aniciensis, qui crucesignatorum dux seu antesignanus institutus fuit. Ex Burdigalensi, alter Adhemarus Ecolismensis, Petrus Pictauensis, Ramnulfus Sanctonensis, Raynoldus Petracoricensis, qui in sacra expeditione martyr occubuisse dicitur, et Raymundus Rutenensis. Ex Narbonensi Gotofredus Magalonensis, Bertrandus Nemausensis et, ut uolunt, Bertrandus Luteuensis, qui in sacra expeditione  obiisse dicitur anno 1099. Ex Hispania uero Dalmatius Iriensis seu Compostellanus, et Petrus Pampilonensis. Papebrochius in Propyleo, seu Conatu ad catalogum Pontificum Roman., ait de Urbano II sanctum Oldegarium Barcinonensem, solum ex Hispania episcopum Claromontano huic concilio interfuisse, cuius Acta, inquit, Barcinonem reportauit. At fallitur uir eruditus, ac ea que in uita eius sancti die 3 Martii, de altero concilio Claromontano sub Innocentio II papa celebrare habentur, ad istud Urbani concilium incaute retulit, ut ex ipso uite Oldegarii loco, quem laudat, scilicet cap. 4 manifestum est.

Iam uero inter abbates qui eidem concilio interfuerunt, hos ex uariis monumentis colligimus, Richardum  nempe Sancti uictoris Massilie, qui erat Romane Ecclesie cardinalis; Geruinum Centulensem abbatem simul et Ambianensem episcopum, qui abbatiam dimittere in concilio coactus fuit; Guibertum Sancti Germani Antissiodorensis, in eadem synodo, aut certe in Nemausensi anno sequenti exauctoratum, Robertum archimonasterii Remigiani apud Remos abbatem et primum auctorem Historie Ierosolymitane, qui et ipse postea sui monasterii regimen dimittere compulsus est. Adfuit etiam Lambertus abbas Sancti Bertini, ex Historia Morinorum, Lanzo Sancti uincentii Metensis, cui Urbanus anno sequenti priuilegium indulsit. Baldricus tum Burgulii abbas, postea Dolensis episcopus, qui et ipse Historiam Ierosolymitane expeditionis et  alia opuscula scripsit; Hugo Cluniacensis, uel suo nomine clarissimus, quod preter alia indicat Paschalis bulla ad eum ipsum data pro subiectione sancti Cypriani Pictauiensis, quam habet Souchetus in notis ad uitam Bernardi Turonensis. Bernardus Maioris Monasterii, et Stephanus Nucariensis ex diecesi Turonensi, Goffridus uindocinensis, rebus gestis et scriptis celebris, Iarento Sancti Benigni Diuionensis, Guntardus Gemeticensis sub finem concilii, ut habet Ordericus uitalis libro X, defunctus, quem ad concilium cum ceteris collegis suis Northmannie pastoribus perrexisse idem auctor narrat libro Iu; unde colligitur plures ex eadem prouincia abbates huic synodo interfuisse, quorum nomina exciderunt. His addendi Natalis Sancti Nicolai  prope Andegauos abbas, Guillelmus Sancti Florentii ex eadem diecesi; Gausmarus Sancti Petri Insule Germanice, seu de Cella prope Trecas, Raynaldus Sancti Cypriani, Geruasius Sancti Sauini et Petrus Carrofensis apud Pictones; Petrus Aniane in diecesi Magalonensi, Ademarus Sancti Martialis apud Lemouicas, et ex eadem diecesi Gerardus Useercensis Ansculfus Sancti Ioannis Angeriacensis ex diecesi Santonensi. Ex Aruernia uero, preter Petrum Sancti Illidii Claromontani, aderant Petrus Auriliacensis et Prultus Case Dei abbates, anonymus Sancti Symphoriani de Thigemo, et decanus Sancti Petri de Mauriaco, quibus iungendi sunt Alodus Sancti uedasti, et Hamericus Aquicentensis  abbates, qui cum episcopo suo Lamberto Atrebatensi et aliis eiusdem diecesis primoribus ad concilium profecti fuisse dicuntur in ipsius Lamberti Gestis. Aderat etiam ex Taurinensi prouincia Ermengaudus abbas Clusensis, ut ex eius epistola discimus, quam ms. habemus; in ea quippe Ramnulfum episcopum Santonensem rogat ut negotium de Ecclesia uallis, quod contra Angeriacensem abbatem habebat, componeret, sicut ei in concilio Claromontensi pollicitus fuerat.



CCuII. Concilium inchoatur.

Congregatis itaque ex omni parte pontificibus, Urbanus XIu Kalendas Decembris concilium inchoauit ipsa die octaua festi sancti Martini, ut obseruat Bertoldus, cui consentit Clarius in Chronico Sancti  Petri uiui Senonensis, sicut et ipsius concilii notitia ex cod. Camerarii iam laudato eruta. Certe Urbanus ipse in epistola ad Lambertum Atrebatensem illam synodum in octauis sancti Martini celebrandam fore denuntiauerat; quod de ipsa die octaua intelligendum esse patet ex Raynoldi Remensis epistola inuitatoria nomine Urbani ad eumdem Lambertum, in qua diserte legitur, concilium in octauis sancti Martini XIII uidelicet die Kal. Decembris celebrari debere. Hinc emendandum est Chronicon Malleacense, in quo illud III Idus Nouembris coactum fuisse legitur.



CCuIII. Durandi episcopi Claromontani mors et exsequie.

Tantam solemnitatem paulo turbauit Durandi  ipsius Aruernice urbis episcopi mors, que primo concilii die contigit. Hic ex Case Dei abbate factus episcopus, tum Claromontanam Ecclesiam regebat, quando huc aduenit pontifex ut concilium celebraret, sed in necessariis ad pontificem aliosque episcopos et decebet excipiendos, preparandis defatigatus est, ut contracto graui morbo, adueniente papa, iam de eius uita pene desperaretur. Et quidem, ut habet Hugo Flauiniacensis in Chronico uirdunensi, ab Urbano uisitatus et absolutus cum iam extremum spiritum traheret, nocte sequenti primam scilicet concilii diem, spiritum Creatori reddidit. Funeris curam suscepere Hugo Gratianopolis episcopus, Iarento Sancti Benigni, et Pontius Case Dei abbates, qui tres sub eo apud Casam Dei monasticam  uitam duxerant; nec unquam celebriores exsequie uise fuerant, ad quas nempe cum pontifice Romano tot antistites et omnium ordinum, et illustres uiri ex toto pene orbe Christiano conuenisse uidebantur Has paucis uerbis Hugo Flauiniaci sic descripsit loco laudato. Lotus inquit, et curatus summa filiorum, id est abbatis Diuionensis, abbatis Case Dei, episcopi Gratianopolitani, et aliorum diligentia. Et sic antequam concilium inciperetur toto orbe ad eius exsequias occurrente, ab ipso papa et episcopis terre est mandatum cum gloria; et sedem eius Willelmus de Basia adeptus est laude cleri et populi precepto eiusdem apostolici. Duplex eiusdem antistitis epitaphium scripsit Baldricus tum Burguliensis abbas, in  quibus eius exsequias triumpho similes fuisse, eumque 13 die ante Decembrem obiisse testatur his uersibus:

Exsequias celebres, que forma fuere triumphi,
   Dispensauit ei gratia summa Dei.
Urbanus synodo generali papa uocata,
   Patres bis centum mouit ad obsequium.
Tertia, que decimam lucem preit ante Decembrem,
   uite presentis lumen ademit ei, etc.
In altero epitaphio inter cetera sic habet:
   Ipsius exsequias dicas similasse triumphum,
      Et dispensantis signa fuisse Dei;
   Adfuit Urbanus centeno presule septus,
      Abbatum uero maior erat numerus, etc.



CCIX. Quid in concilio Claromontano gestum. Cur diuerse a diuersis canones referuntur.


Multa et quidem grauis momenti negotia in concilio Claromontano tractata fuisse nemo est, qui non fateatur; at illa singillatim expendere difficillimum esset, cum pleraque monumenta eius temporis exciderint, et ea que supersunt in uariis auctoribus dispersa non semper uno modo res representent; imo, quod magis mirere, canones eius concilii diuersi sunt in diuersis auctoribus. Ne tamen in animum inducas eos qui supersunt ab istis auctoribus fuisse confictos, memineris, quod uni aliquot canones, alii alios, ceteris omissis, quos ad se spectare non putabant, retulerint; imo nec ipsi canones, quos omnes, aut plerique exhibent, eodem ordine ac iisdem uerbis representantur, quod eorum tantum  substantiam, non ipsa uerba referre auctores illi in animo habuerint: unde breuiaria seu summaria canonum, potius quam huius concilii canones appellari debent. Bertoldus paucis uerbis tria e precipuis huius synodi capitibus ita exhibet: In ea synodo dominus papa, inquit, eadem statuta, que et in preterita synodo Placentina confirmauit; insuper et Philippum regem Galliarum excommunicauit, eo quod, propria uxore dimissa, militis sui uxorem sibi in coniugium sociauit; ibi etiam aliam synodum in tertiam subsequentis Quadragesime hebdomadam Turonis celebrandam denuntiauit. At non solum que in Placentinam, sed etiam que in prioribus synodis Melphie, Beneuenti et Troie decreta fuerant, Claromonti confirmata fuisse, preter alios diserte exprimit canon 5  ex codice ms. Cencii Camerarii. Imo et nonnullos antiquiorum conciliorum canones in eadem synodo lectos et confirmatos fuisse innuit Lambertus Atrebatensis in charta donationis prioratus Ambrisne Gualtero abbati Sancte Trinitatis Rothomagensis facte, in qua statuit, ut monachus, qui ei loco preficeretur, eo quod foret ex aliena diecesi, sibi suisque successoribus promittere debeat canonicam obedientiam, sicut in Chalcedonensi, inquit, concilio legitur confirmatum, et in Claromontensi digne memorie uenerabili Urbano II est renouatum. Nonnulli aiunt Fulconem Andegauorum comitem eo in concilio aduersus Francorum regem litem mouisse ob Bertradam sibi ab eo ereptam, quod alii silent;  Philippum uero regem ibi ob illum raptum fuisse excommunicatum non Bertoldus solum, sed et Iuo Carnotenus epist. 211, Willelmus Malmesburiensis, Sigibertus et alii passim asseuerant. At frustra mouent inde questionem nonnulli, an etiam Gallie regnum tunc temporis interdicto subiectum fuerit, cum certum sit huiusmodi excommunicationes nichil unquam populos affecisse, ac multo minus aliquid ex debita regibus obedientia aut reuerentia detraxisse, ut ex Iuonis aliorumque, qui feruentius in adulterinas Philippi nuptias inuehebantur, scriptis patet: quanquam Urbanus, ut tantum scandalum ab Ecclesia amoliretur, censuerit eum communione esse priuandum, abstinendumque a solemni eius coronatione, que tunc temporis, a Remensi archiepiscopo,  aut eo absente, ab aliquo alio episcopo in precipuis festiuitatibus fieri solebat. Nec aliud quidquam intelligunt Iuo similesque eius eui auctores cum de corone priuatione aut restitutione loquuntur.



CCX. Canonum Claromontani concilii collectiones.

Porro inter eos, qui maiorem in colligendis canonibus Claromontanis diligentiam pre ceteris adhibuisse uidentur, censeri debet auctor codicis Lamberti Atrebatensis episcopi, qui eius concilii canones triginta duos exhibet. Labbeus decem adiecit ex ueteri membrana Petri Pithei, nouem ex codice Cencii Camerarii, ac tredecim ex codice Dionysiano, quos Gallice a Belforestio libro Iu Annalium Francorum descriptos, Serarius in Latinum transtulerat. uiginti quinque omnino apud Ordericum uitalem  initio libri IX recensentur, ac ferme totidem apud Willelmum Malmesburiensem et Mattheum Parisium, Anglicanos scriptores. Preter hos omnes, alii etiam nonnulli passim occurrunt apud uarios auctores data occasione laudati, qui cum ad res priuatarum ecclesiarum aut personarum pertineant, simul cum ceteris non habentur. Hos omnes simul collectos habebis inter Urbani epistolas.



CCXI. Quid in eis statutum. De beneficiis. De inuestituris. De treugis.

Eo autem potissimum intendebat in condendis huius concilii canonibus pontifex, ut aduersus uitia, que tum in Ecclesia, maxime Gallicana, uigebant, remedia opportuna prepararet, quod iam olim obseruauit Ordericus uitalis libro IX. Hinc in plerisque  illis decretis uitia carpuntur, que tum in beneficiis ecclesiasticis adipiscendis aut retinendis ut plurimum admittebantur; a quibus proinde arcentur Simoniaci, concubinarii, spurii. uetantur etiam beneficiorum pluralitas, et ex uno in alterum translationes; statuitur ut, qui dignitatem aliquam in Ecclesiis uoluerit adipisci, eo ordine decoratus sit, qui ad illum gradum conueniens est; ut nullus ex laicis aut clericis infra diaconatum constitutus ad episcopatum assumatur; ut laici decimas soluant, nec bona ecclesiarum, aut ecclesiasticorum hominum, post eorum mortem spolia rapiant. Ieiuniorum atque ordinationum tempora statuuntur. Inuestiture prohibentur uulgatis canonibus 15 et 16, ita tamen,  ut interpretatur, et se ab Urbano ipso audiuisse asseuerat Iuo epist. 60 ad Hugonem Lugdunensem, ut concilium reges tantum a corporali inuestitura excludat; non ab electione, in quantum sunt caput populi, uel concessione, etc. Qua in re cum Francorum reges pontificibus consenserint, nulla de inuestituris controuersia Gallicanam Ecclesiam perturbauit. At canon sequens, contra eos qui regibus fidelitatem ligiam prestant, nullum unquam in Galliis habuit uigorem, ut ex ipsius Iuonis epist. 190 patet ad Paschalem II scripta, qua de re agunt Iuretus in notis ad hanc epistolam, et Petrus de Marca lib. uIII Concordie, cap. 21.

Prouisum etiam in hoc concilio fuit publice securitati, maxime eorum qui sua conditione aut natura  ab omni armorum strepitu abstinere debebant. Hinc canone, quo certi induciarum dies statuuntur, sancitum fuit ut omni tempore monachi, clerici, femine, et qui cum eis fuerint, in pace permaneant. Celebres postea he inducie sub treuge et pacis nominibus potissimum occasione sacrarum expeditionem fuerunt; de quibus erudite pro suo more disserit, preter alios quamplures auctores, illustriss. Petrus de Marca in notis ad hunc canonem; qui in aliis notis ad hoc concilium Claromontanum multa etiam habet de communione, de chrismationibus, etc., sicut et in libris De concordia, et in opusculo De primatibus, que omnia hic fusius pertractare ad nostrum institutum nichil spectat.



CCXII. Canon de redemptione altarium. Eius occasione turbe excitantur. Goffridus uindocinensis abbas uindicatur.


Mirum autem est canonem de altarium redemptione, qui adeo apud auctores celebratur, in uulgatis passim huius synodi canonum collectionibus desiderari. Et tamen preter codicem Cencii Camerarii apud Labbeum tomo X Concil. et alium Ananiensis monasterii apud Baluzium in notis ad cap. 31, libri uI De concordia sacerdotii et imperii, hunc canonem laudant Goffridus uindocini abbas libro III, epist. 12 ad Ulgerium Andecauensem episcopum, et Paschalis II papa ad Ramnulfum Santonensem et Iuonem Carnotensem episcopos, qui huic concilio interfuerant. Sed forte ii canonum collectores istum omiserunt, quod in concilio Nemausensi iisdem omnino  uerbis ex isto Aruernensi repetatur. Ut ut est, occasionem huius canonis condendi eam fuisse obseruant uiri eruditi Petrus de Marca et Iacobus Sirmundus, quod cum multi antea pii homines ecclesias a se conditas, aut quolibet modo suo iuri subiectas monasteriis contulissent, id permiserant episcopi diecesani  ea lege, ut statis temporibus, nempe singulis uicariorum, seu uti appellabant, personarum aut presbyterorum, qui uidelicet nomine abbatis aut monachorum eiusmodi parochie curam sustinebant, mutationibus certa eis pecunie summa penderetur: qui census altarium redemptio appellatus est, et hec altaria sub personatu concessa dicebantur; alia  uero que nullam prestationem debebant, censebantur impersonaliter teneri. Ast cum post aliquod tempus animaduersum fuisset a uiris piis et oculatis has pensiones absque aliqua Simonie labe dari non posse, ut scripserat Iuo epist. 12 ad ipsum Urbanum, pontifex primum in Aruernensi concilio, tum etiam in Nemausensi, ac demum alii pontifices exemplo uetuerunt, ne deinceps pecunia ulla pro altarium redemptione episcopis daretur. Ne tamen hac occasione episcopi, quod nonnisi cum onere soluende illius pecunie consensum suum prebuissent, altaria monasteriis donata auferre, sibique attribuere molirentur, statutum in concilio fuerat, ut monasteriis, que per annos triginta eiusmodi altaria, seu decimas possederant, quiete possidenda  relinquerentur. Atque eam concilii et Urbani mentem fuisse ex ipso pontifice discimus, qui ea de re scripsit ad Ingelramnum episcopum Laudunensem, tum etiam ad monachos sancti Bertini.

uerum cum hoc decretum, saluo episcoporum annuo censu, quem illi ex antiquo iure habere in dieceseon suarum ecclesiis, seu, ut appellabant, altaribus, consueuerant, sancitum esse pontifex declarasset, nonnulli episcopi hac occasione pecunias illas quas ad singulas personarum, uti diximus, mutationes pro altarium redemptione percipiebant, ad ueterem illum censum annuum quem sub synodici, circade, procurationis aut alio quouis nomine habere soliti erant, conati sunt adiungere, illud scilicet uetus debitum noui census accessione adaugendo:  at reclamarunt abbates et monachi. Nec dubium quin huc reuocari debeat Goffridi uindocinensis epistola 12, libri III ad Ulgerium episcopum Andegauensem, et altera eiusdem ad G. legatum apostolice sedis, lib. I, epist. 27. Imo pontifices ipsi monachorum hac in re patrocinium susceperunt, uti patet ex una Paschalis pape epistola ad Iuonem Carnotenum et Ramnulfum Santonensem episcopos, et ex alia quam Gaufridus item Carnutum episcopus et apostolice sedis legatus de eodem argumento scripsit  ad R. archidiaconum et Hu. decanum Andegauensis Ecclesie; quas litteras Baluzius retulit in notis ad lib. uIII, cap. 31 De concordia sacerdotii et imperii. Quare ut in hac questione nichil confundatur,  apprime distinguendum est noui census exactio, aut additio ad ueterem occasione redemptionis altarium, a ueteris census debito. Fatebantur enim omnes, si non fallor, ueterem censum, de quo mox loquebamur, episcopis reddendum esse; at controuersia erat inter aliquot episcopos et abbates, an loco redemptionis altarium quam synodus aboleuerat, introduci deberet aut posset nouus aliquis census, aut antiquus debitus augeri. Id contendebant aliquot presules negantibus abbatibus, et merito quidem, ut ex epistolis Urbani et Paschalis supra laudatis patet, in quibus pontifices monachorum patrocinium contra episcopos suscepere. Et quidem de noui eius census exactione solummodo agebatur  inter Goffridum uindocini abbatem et Ulgerium Andegauensem et alios episcopos. Unde licet Paschalis in epistola laudata editionis Baluziane aliquem annuum censum episcopis debitum admiserit, ubique tamen reiiciendum esse pronuntiauit eum censum quem Iuo et Ramnulfus simplicitati incongruas duplicitates innectentes ex personarum redemptione mutatis nominibus extorquere conabantur. Nec iis episcopis imponi poterat, utpote qui ipsi concilio Aruernensi, uti post Urbanum Paschalis ibidem asserit, interfuerant. Goffridus autem nusquam ueterem illum censum impugnare aggressus est, aut ullo modo unquam contendit eum fuisse in Aruernensi concilio uetitum; sed eum censum reprobabat, quem Ulgerius de nouo nitebatur inducere.  Contendebat enim Goffridus, ut ille ipse scripsit, lib. I, epist. 27 ad Gaufridum episc. Carnotensem annullari decretum Urbani in concilio Aruernensi contra Simoniam redemptionis altarium, que in illo magno concilio prauitas heretica uocata fuerat, sancitum, si id quod nonnisi semel per uicarios antea soluebatur, sub nomine census annui de nouo instituti ab episcopis deinceps extorqueretur: quod parum interesset ad Simoniam conflandam, an illa pecunia rarius, sicuti antea fiebat, scilicet tantummodo in personarum mutationibus, an frequentius, nempe singulis annis, sub alio nomine penderetur. Eadem ferme repetit Goffridus in epist. 12, l. III, ad ipsum Ulgerium scripta. At in his controuersiis nunquam ulla questio fuit de ueteri censu  episcopis debito; unde immerito Goffridum temeritatis uideretur notare eruditus Baluzius in notis ad Gratianum 1, q. 3, c. quesitum, quasi ille abbas malo animo clausulam expunxisset e canone Claromontano, que saluum esse uolebat episcopis annuum censum, ut eis omnem omnino censum, siue ueterem synodalem, ut ipse Baluzius appellat, siue nouum denegaret. Certum est enim ex utraque epistola Goffridi laudata, ut iam diximus, quod etiam cuilibet illas epistolas attente legenti, ut reor, patebit, eum nonnisi de censu nouo, quem loco illius exactionis, que ad singulas uicariorum mutationes antea fieri solebat, episcopi intrudere uolebant, locutum fuisse. Unde et episcopi aduersus quos agebat Goffridus causa ceciderunt, et abolitus  est omnino auctoritate pontificum nouus ille census quem illi exigere tentauerant. Cur uero clausula illa saluo utique censu, etc., in Chartario uindocinensi desit, nichil iuuat diuinare, cum de ea nulla unquam fuerit inter Goffridum, seu eius successores et episcopos controuersia. Non enim auctoritate illius canonis se unquam a quolibet censu, sed tantum a nouo illo soluendo, quem loco redemptionis altarium intrudere episcopi uolebant, liberos esse contenderunt uindocinenses, quod reipsa uerum erat. Et fortasse non sublata sunt a uindocinensibus hec uerba, sed ab aliis ad maiorem canonis intelligentiam ista in aliis codicibus addita fuerunt, ut aliquis in codice sancti Albini ad uocem censu addidit synodali,  ne qua superesset in eo canone difficultatis umbra.



CCXIII. Canonis de redemptione altarium appendix.

Canon 7 uulgatarum collectionum uidetur esse precedentis de altarium redemptione appendix. Eo quippe cauetur, ut altaria que canonicis aut monachis per personas data fuerint, post personarum mortem ad episcopos redeant, nisi ipsi episcopi ea per litteras aut priuilegia monasteriis confirment. Huc enim reuocatur possessio triginta annorum. que in canone de altarium redemptione, ad altaria monasteriis asserenda prescribitur. Quod uero in eo statuitur, ut uicarii a monachis instituti in parochiis, curam animarum ab episcopis quidem suscipiant, sed monachi reddant temporalium rationem,  nullam patitur difficultatem. Si tamen plura quis cupiat ea de re, adeat Baluzium in additis ad cap. 31 libri uI De concordia sacerdotii et imperii illustriss. uiri Petri de Marca, et alios canonici iuris interpretes.



CCXIu. Alia decreta.

Preter hos canones, Goffridus uindocini abbas lib. II, epist. 29 et 30 ad Goffridum episcopum Carnotensem, »laudat prolatam ab Urbano papa in concilio Aruernensi sententiam, omnibus episcopis et abbatibus, qui aderant, laudantibus, ut quicunque sine uocatione et iudicio exspoliarentur, etiam sine uocatione et iudicio inuestirentur; ne scilicet sub occasione uocationis et iudicii interueniret dilatio, et per dilationem aut diuturna  aut sempiterna maneret exspoliatio.« Consule notas in epist. 172 Iuonis Carnoteni. Idem Iuo aliud laudat eiusdem concilii decretum, quo sancitur ut excommunicatus ab uno episcopo, a uicinis quoque episcopis excommunicetur. Hec de canonibus illis obseruare uisum est. Plura cupienti presto erunt libri De conciliorum decretis editi. At notas singulares in Claromontanos canones fecit illustriss. Petrus de Marca tom. X Concil. Labbei, ad quos etiam spectat liber eius De primatibus.



CCXu. uarie cause in synodo Claromontana tractate. Primatus Lugdunensis.

Inter uarias causas, que in synodo Claromontana agitate sunt, celebris ea est que ad primatum Lugdunensem pertinet. Obtinuerat Gibuinus Lugduni  archiepiscopus litteras a Gregorio uII, quibus ei primatum in quatuor Lugdunenses prouincias, id est in ipsam Lugdunensem, Rothomagensem, Turonensem, et Senonensem confirmabat, scriptis etiam aliis litteris ad illarum prouinciarum metropolitanos, quibus eis iniungebat, ut Lugdunensi Ecclesie honorem et reuerentiam, a maioribus, inquit pontifex, nostris, de ecclesiis uestris prefixam, exhiberent. Pontificiis litteris statim paruit Rodulfus Turonensis, forte quod eo pacto Dolensem ac ceteros Britannie minoris episcopos, qui sese ab eius Ecclesie obedientia subduxerant, facilius restituendos, fauente pontifice, speraret; at Richerius Senonensis, qui et ipse ex Ioannis uIII priuilegio primatum se habere contendebat,  omnem prorsus Ecclesie Lugdunensi subiectionem denegauit. Hunc imitatus est Rothomagensis antistes, cuius prouincia tunc Francorum dominio subiecta non erat, atque adeo nichil fere tunc profuit Gebuino Gregorii decretum. At Hugo post Gebuini obitum e Diensi ad Lugdunensem Ecclesiam translatus, qui ob uicariatum sedis apostolice sibi demandatum maxima auctoritate pollebat, omnem mouit lapidem, ut primatum sedi sue assereret, nactusque preclaram huius rei prestande occasionem, causam ad concilium Claromontanum detulit, que iam in uariis minoribus conciliis agitata fuerat. Citatus Richerius Senonensis, qui presens aderat, post uarias tergiuersationes, cum de die in diem respondere differret, sexta die causa cecidit; ac post duas  alias dies, cum adhuc obedientiam promittentibus eius suffraganeis, eam promittere detrectaret, pallii usu et iurisdictione in suos suffraganeos priuatus est, donec decreto obtemperaret. Eadem pena in archiepiscopum Rothomagensem, qui concilio non intererat, decreta est, nisi intra tres menses primati Lugdunensi subiectionem scripto, siquidem uiua uoce non posset, polliceretur; atque eo pacto primatus Lugdunensis in eas ecclesias inualuit. Hec omnia fusius exposita sunt in bulla Urbani ea de re post aliquot dies data.



CCXuI. Lis de Salmoriacensi pago.

Haud minori contentione agebatur tunc temporis, licet non tanti fuerit momenti, controuersia inter Guidonem uiennensem metropolitanum, et Hugonem  Gratianopolitanum episcopum de pago Salmoriacensi, quem uterque sue esse diecesis contendebat. Res secundum Hugonem, ut iam non semel factum fuisse diximus, iudicata est, qui a Guidonis sui metropolitani obedientia absolutus fuit, donec ille decreto concilii obediret, ut ipse pontifex in litteris ad Guigonem comitem ac clerum et populum Gratianopolitanum declarauit.



CCXuII. De Dolensi archiepiscopatu.

Actum quoque ibi est de causa Dolensis Ecclesie, cuius episcopi a Turonensis metropolis subiectione se subtrahere conabantur. Et quidem res iam ab Urbano definita fuerat, uti diximus; sed, quia Rollandus Dolensis antistes pallio donatus, archiepiscopi titulo et insignibus utebatur, uerebatur Radulfus  Turonensis, ne eius quoque successores idem ambirent: quare effecit ut Urbani de subiectione Dolensis Ecclesie decretum in concilio confirmaretur, et quidem Rollandus Radulfo metropolitano suo obedire compulsus est, ut testatur Willelmus episcopus Pictauiensis, qui ante episcopatum haud dubium in episcopi sui comitatu eidem concilio interfuerat. Instrumentum ea de re Martenius noster retulit in ueterum Scriptorum noua collectione p. 68.



CCXuIII. De priuilegiis Maioris-Monasterii.

Ad eamdem synodum delata fuit causa iam in multis agitata conuentibus inter eumdem Radulphum et monachos Maioris-Monasterii, quos ille uti excommunicatos haberi uolebat. Ea de re coram pontifice  et ceteris concilii Patribus conquestis monachis, archipiscopus factum negauit, si monacho, qui libellum De gestis archiepiscoporum et abbatum Maioris-Monasterii a Bochelle editum scripsit, fidem habeamus, responditque quod, si tale aliquid unquam ex eius ore euaserat, plus ex commotione cum indignatione animi, qaam ex deliberatione processisse. uisum itaque est, omissis circumstantiis, causam ipsam accuratius examinare. Quare repetitis iis, que in uariis conciliis ac conuentibus agitata et decreta de hac re fuerant, pontifex priuilegium a se Maiori-Monasterio concessum coram omni consessu recitari fecit: tum cum paucis uerbis demonstrasset, nichil in eo contineri, quod a sede apostolica indulgeri non potuerit, illud auctoritate Dei, et beati Petri  apostoli, omniumque apostolorum et sua, modo indissolubili firmauit et auctorizauit. Latum est hoc decretum presentibus ex una parte archiepiscopo et eius clericis; ex altera uero, Bernardo abbate Maioris-Monasterii cum eius monachis, inter quos recensentur Rangerius cardinalis et archiepiscopus Regiensis, Gausmarus abbas Sancti Petri Trecensis, Stephanus abbas Nucariensis, et Hilgodus qui Suessionensem episcopatum dimiserat. Ex curia uero Romana presentes erant Portuensis, Pisensis, et Signiensis episcopi, Richardus Sancti uictoris Massilie abbas, Hero, Albertus cardinales, et alii. Ex Gallicanis episcopis Hugo Lugduni, Amatus Burdigale, Raynoldus Remorum, Richerius Senonum, Rollandus Dollensis, Narbonensis, Axiensis, et ex  Hispania Toletanus, archiepiscopi; episcopi uero Hellus Cenomannensis, et Gaufridus Andegauensis, qui duo ex Turonensi prouincia huic controuersie componende, ut refert Iuo epist. 231 multum insudauerant; ex aliis uero prouinciis, ipse Iuo Carnotensis, Iohannes Aurelianensis, Rogerius Bellouacensis, Namnetensis, Pictauensis et alii episcopi, cum nonnullis abbatibus et proceribus, qui omnes Fiat, fiat ad confirmationem priuilegii acclamauerunt.



CCXIX. Alia item priuilegia asserta. uindocinense. Atrebatense.

Approbata item fuere in eo concilio alia aliarum ecclesiarum et monasteriorum priuilegia. Certe hoc, sicut et ipse Urbanus in uariis rescriptis, de sui monasterii  priuilegio affirmat Goffridus uindocinensis abbas, lib. II, epist. 17 ad Gaufridum episcopum Carnotensem, in qua Urbani ea de re decretum exhibet, quod suo loco inter eius pontificis epistolas proferetur. Tunc etiam excommunicatus fuit Eblo, omnium religiosorum qui aderant assensu, eo quod Oleronis ecclesiam, que ad uindocinenses pertinebat, iniuste retineret; cuius rei testem habemus Guillelmum Aquitanie ducem, qui id in charta sua affirmat.

Tempore eiusdem synodi priuilegium insigne concessit Urbanus parthenoni sancte Marie Santonensis, qui ab ipsis loci conditoribus Romane Ecclesie iuri mancipatus fuerat. Priuilegium Arsendi abbatisse  inscriptum, datum est die uI Kalendas Decembris, anno 1096 pro 1095, ut pleraque alia eius temporis monumenta, iuxta calculum Pisanum preferunt.

Obseruanda omnino sunt ea, que de confirmatione priuilegii renouationis et restitutionis Ecclesie Atrebatensis narrat auctor Gestorum Lamberti. Is refert pontificem die Iu Kalendas Decembris, cum iamiam concilio finem esset impositurus, iussisse, ut illud recitaretur in conspectu totius concilii, in quo cardinales Romani ei consedebant, et archiepiscopi 14, et episcopi 225, et abbates nonaginta et amplius, aliisque propemodum infinitis personis. Recitatum autem fuit, et distincte et aperte lectum, atque ab omni consessu concilii sub magno silentio intente auditum, collaudatum  et confirmatum anno Dei Christi 1095. Hinc mirum non est, si exinde inconcussa semper steterit Atrebatensis Ecclesie a Cameracensi exemptio, que a tot tantisque presulibus, post uarias synodos prouinciales et Romanas in generali tandem concilio comprobata et confirmata fuerat.



CCXX. Schisma in Cameracensi ecclesia compressum.

Atrebatensium cause fauebat schisma in Cameracensi Ecclesia his temporibus excitatum, scilicet inter Manassem, ex archidiacono Remensi episcopum electum, in quem Remorum antistes, prouincie metropolitanus, propendebat, et Gualcherium qui hanc sedem Simonia ambiisse dicebatur. uenerat quidem iste ad concilium, sue Ecclesie, uti autumabat, iura contra Atrebatenses propugnaturus; at, cum sua  ipsius causa examinata fuisset, inuentus est episcopali gradu indignus; quare fuga elapsus, et tertio frustra admonitus, ut coram patribus ipse ageret causam suam, cum minime comparuisset, ab omni sacerdotali et episcopali officio, ut in Gestis Lamberti legitur, approbata Manassis electione, depositus est; intentata in eum excommunicatione, si se ulterius de Ecclesie Cameracensis prelatione intromittere tentaret, ut habet Urbanus ipse in epistola ea de re ad Cameracenses scripta. Is quidem Gualcherius in episcopum a nescio quo consecratus fuerat; sed, quia hanc electionem et episcopalem Cameracensis Ecclesie benedictionem subripuerat per inuasionem, et per manus Henrici excommunicati imperatoris; sanctum concilium adiudicato Manassi episcopatu,  decreuit, ut in Cameracensi Ecclesia, reiecto Gualcherio, ordinaretur episcopus; qui tamen nonnisi sub finem anni sequentis ob comitis Flandrie absentiam, et turbas ab ipso Gualcherio excitatas consecratus est, ut ex Manassis Remensis archiepiscopi epistola ad Cameracenses patet, quamuis dies ad hanc consecrationem celebrandam, in octauis Pentecostes dicta fuisset, ut ex alia eiusdem metropolitani epistola ad Lambertum Atrebatensem inuitatoria discimus. Manassi postea suffectus est Odo ex abbate Tornacensi Sancti Martini, qui etiam a Manasse metropolitano, assistentibus ei Lamberto Atrebatensi aliisque prouincie episcopis ordinatus est, cum interea Gualcherius, Henrico imperatore adiuuante,  et comitissa Montensi contra legitimos episcopos ei fauente, schisma in ea Ecclesia foueret, ut discimus ex libello De restauratione Sancti Martini Tornacencis Spicilegii tomo I, et ex uariis epistolis tomo u Miscellaneorum Baluzii relatis. He turbe Sammarthanis errandi occasionem prebuerunt in Gallia Christiana, ubi duos Manasses duosque Gualcherios admiserunt his temporibus, ob uaria instrumenta, in quibus Manasses, tum Gualcherius, et postea Manasses, ac iterum Gualcherius memorati habentur.



CCXXI. Geruinus episcopus Ambianensis abbatia Centule priuatur.

Ambianorum Ecclesiam in eadem Remensi prouincia tunc regebat Geruinus, qui ex monacho Remigiano  apud Remos factus Centulensis abbas, hanc sedem non absque Simonie suspicione adeptus fuerat. Utcunque tamen eo uitio purgatus, uti supra ss. 114 et 134 diximus, abbatiam simul et episcopatum retinebat, magno monasterii damno cuius bona ab eo dilapidabantur. Cum itaque nulla subesset emendationis spes, fratres Centulenses, a Remensi Ecclesia consilium acceperunt, ut domino pape Urbano, qui eo tempore concilium in Claromonto erat de proximo habiturus, loci desolationem aperirent et maiestatis eius clementiam implorarent. Et quidem res prospere eis successit. Nam pontifex in concilio residens prolata in eum sententia, baculo abbatis et monachorum cura spoliando absoluit. Hec dubio procul causa fuit condendi canonis 4 apud Ordericum et  alios auctores relati, quo uetatur, ne quis episcopus simul et abbas sit. Sententiam in Geruinum pontificis ore prolatam refert Hariulfus domesticus auctor, in Chronico Centulensi tomo Iu Spicilegii, ubi sic habetur: »Tu abbatiam Sancti Ricarii, que nobilis olim et diues fuerat, tam pessime tractasti, ut suis ecclesiam ornamentis spoliaueris, et monachos multos tuis uitiis resistentes exsules feceris: unde dignus eras ut omnem gratiam ecclesiastice dignitatis ex toto perderes, ueluti ouium Christi mactator, et sancte Ecclesie dissipator; sed, ne bina te ultione ferire uideamur, esto contentus Ambianensi episcopatu, quem tam dure acquisisti, monachis autem Sancti Ricarii sit copia eligendi abbatis cui tu contraire nulla ratione presumas, quod in  uirtute Spiritus sancti te obseruare iubemus.« Rediit itaque Geruinus in suam sedem abbatia Centulensi priuatus, qui etiam post aliquot annos episcopatu cedere coactus in Maius Monasterium secessit, ubi postea defunctus est, Godefrido sancto uiro, in eius locum ex abbate monasterii Sancti Quintini prope Peronam, postquam hec sedes ferme biennio uacasset, substituto in concilio Trecensi anno 1095, ut refert Guibertus Nouigenti lib. II uite sue, cap. 2.



CCXXII. Onio monasteriorum Figiacensis et Conchensis firmata.

Confirmata fuit in eadem Claromontana synodo Conchensis et Figiacensis monasteriorum sub unico  abbate unio; et, quia contra illud institutum Conchenses abbatem proprium sibi elegerant, hunc concilii Patres exauctorauerunt. uerum cum hec rerum dispositio controuersiarum perenne esset seminarium, in concilio Nemausensi sequenti anno mutata fuit, ut ibi dicemus.



CCXXIII. Aniane abbatis presumptio repressa.

Conquestus est coram synodi Patribus Bertrandus Magalonensis antistes, uti refert Gariet in eiusdem Ecclesie episcoporum Historia, aduersus Petrum Aniane abbatem, quod ille, se ipso episcopo diecesano insuper habito, exteros antistites inuitaret ad consecrandas ecclesias aliaque pontificalia munia in suo monasterio exsequenda; imo et excommunicatos propria auctoritate solueret, aliaque auderet  contra ius Ecclesie Magalonensis. Quam quidem presumptionem pontifex, saluis tamen Anianensis monasterii priuilegiis, repressit, confirmata sententia, quam olim Alexander II in simili causa iam tulerat.



CCXXIu. uarie alie cause minoris momenti.

Plures alie controuersie ad concilium Claromontanum delate fuerunt, sed que tanti momenti uise non sunt antiquis auctoribus, ut eas proferrent, aut certe tales non sunt, que debeant hic fusius exponi. Ex his fuit querela canonicorum Sancti Stephani Tolose, qui ecclesiam beate Marie, quam sui iuris esse contendebant, a Cluniacensibus repetiisse dicuntur. uarie etiam erant inter Hugonem Cluniaci et Pontium Case Dei abbates contentiones, que ibidem  Urbani auctoritate, ac Hugonis Lugdunensis et Aldeberti Bituricensis archiepiscoporum interuentu compressa fuerunt, ut patet ex instrumento ea de re confecto Iu Kalendas Decembris. Forte huc etiam reuocari debet id quod Paschalis II habet in priuilegio S. Hugoni an. 1100 concesso edito in appendice Bibl. Cluniacensis, ubi pontifex confirmat omnia de quibus in concilio Claromontano aduersus eum nulla questio mota est Idem sanctus Hugo ad concilium detulit Siluiniacensium monachorum causam aduersus Archimbaldum Borbonii principem, eos, ut supra iam diximus, uexare pergentem exemplo patris sui, qui frustra a beato abbate frequenter monitus, et in synodo Cariloci ea occasione habita reprehensus, nonnisi morti proximus resipuerat. Ille uero  patris sui, imo et suorum, ut supra § 202 dictum est, promissorum pontifici factorum immemor, Siluiniaco adhuc erat infestus: quare Hugo ut in instrumento ibidem laudato refertur, in illa magna synodo, que apud Aruernensem celebrata est ciuitatem domni pape auribus hec intimauit. At uero isdem papa, ut semper paratus erat in omnibus iam dicti patris obtemperare uotis, euocato ad concilium Archimbaldo, ad hoc cegit, ut promitteret se iuxta consilium archiepiscopi Bituricensis et episcopi Aniciensis, Guillelmi quoque de Bafia, is est qui in locum Duranni episcopi Claromontani defuncti suffectus est, et aliorum quorumdam nobilium uirorum cuncta praue a se contra domnum abbatem gesta emendaturum,  quod reipsa paulo post fecit coram iisdem memoratis uiris apud Siluiniacum, quo ad placitum ea de re indictum conuenerant, ut eiusdem placiti publico instrumento constat. In eadem synodo Stephanus prior Sancti Flori apud Aruernos conquestus est aduersus Bernardum ac eius filios, quos Urbanus excommunicauit ob inuasam ecclesiam Sancti Martini de Calidis-aquis, ut infra num. 232 dicitur: similem penam pertulit Eblo, ut iam diximus, qui ecclesias uindocinensium in Olerona insula inique occupabat. Asserte etiam in eodem concilio fuerunt Cluniacensi monasterio uarie possessiones quas singulatim recensere inutile foret. Nec plura dicere uacat de societate precum quas nonnulli abbates ex uariis prouinciis ad hoc concilium congregati inter  sese inierunt, ut discimus ex ueteri notitia eius rei in ms. codice monasterii Illidiani eiusdem urbis relata. In ea memorantur cum abbate Sancti Illidii, abbates Sancti Florentii, Sancti Nicolai Andegauensis, Sancti Cypriani prope Pictauum, Sancti Sauini item apud Pictones, Case-Dei; tum monachi Portus-Dei, Sancti Petri Mauriacensis, et abbas ac monachi Sancti Symphoriani Thiernensis.



CCXXu. Expeditio sacra ibi decreta. Orationes pontificis. Episcopus Podii exercituum dux eligitur.

uerum nichil adeo concilii Claromontani famam posteris commendauit ac celebris illa in terram sanctam expeditio, que ibi primum communi omnium ordinum consensu et applausu sancita et promulgata fuit. Urbani hac occasione in dicendo facundiam  laudant passim uulgati auctores, quem reipsa ueluti tubam celestem intonuisse scribit Eugenius III ad Ludouicum Francorum regem, ut ei ad similem expeditionem suscipiendam animum adiiceret. Audiendus ea de re Guibertus Nouigenti abbas, qui post laudatam pontificis in ea expeditione promulganda magnanimitatem, sic eum concilio presidentem representat: Erat ibi spectare quam serena grauitate, ponderosa comitate presideret; et, ut Sidonii uerbis utar, quam piperata facundia ad obiecta quelibet papa disertissimus detonaret. Notabatur quanta uir clarissimus modestia tolerabat suas tumultuose causas ingerentium loquacitatem, quam parum appretiabatur, nisi secundum Deum, cuiuspiam personalitatem; quod in eo maxime apparuit, uti prosequitur ille auctor,  quod Philippum regem tanta auctoritate excommunicauit, ut intercessiones spectabilium personarum, et multiplicium munerum illationes contempserit; et quod intra regni ipsius demorabatur limites non extimuerit.

Finitis itaque uariis negotiis, que ad concilium delata fuerant, pontifex, ut Robertus Remigianus abbas refert, qui presens aderat, exiuit in quadam spatiose latitudinis platea, quia non poterat illas capere cuiuslibet edificii clausura, ubi orationem, quam idem auctor summatim refert, habuit, ut ad illam expeditionem astantium animos excitaret; quos reuera ita permouit, ut statim omnes conclamauerint Deus illud uult, Deus illud uult, que uerba postmodum in  tesseram peregrinantium, ueteri gallico idiomate Deu lo wolt assumpta fuere, quibus milites et alii peregrini in grauioribus itinerum et uiarum difficultatibus, seu in mediis certaminibus aduersus infideles, sese inuicem ad strenue agendum cohortabantur. Idem auctor narrat Gregorium cardinalem , statim post finitam Urbani exhortationem pro omnibus terre prostratis confessionem suam dixisse, et sic omnes pectora sua tundentes impetrasse de his, que male commiserant, absolutionem; et facta absolutione benedictionem, et benedictione consecuta ad propria remeandi licentiam, ut scilicet que ad tantum iter, quod deinceps uia-Dei appellatum fuit, necessaria erant sibi prouiderent, ac alios, qui absentes erant, ad eamdem expeditionem  suscipiendam adhortarentur.

Postridie conuocatis, ut idem auctor prosequitur, episcopis, Urbanus de eligendo sacre expeditionis duce agendum esse proposuit, ac unanimi omnium consensu electus est Adhemarus Podii episcopus, utpote qui humanis rebus ac diuinis ualde esset idoneus, et utraque scientia peritissimus, suisque in actionibus multiuiuidus. Qui statim licet inuitus suscepit quasi alter Moses ducatum ac regimen Dominici populi cum benedictione domini pape ac totius concilii. uices suas ipsi super Christianum populum quocunque uenirent pontificem commendasse tradit Guibertus, unde, inquit, et manus ei apostolorum more, data pariter benedictione, imposuit. Quam uero egregie huius legationis partes impleuerit Adhemarus,  probat, inquit ille auctor, mirabilis operis tanti exitus. Et quidem egregia illius antistitis facinora passim apud auctores memorantur. Eius uero exemplum alii episcopi subsecuti, expeditioni sacre postea nomen dederunt; quod in ipso etiam Claromontano concilio fecisse dicitur Willelmus Arausicensis. Eodem etiam se uoto obstrinxerat Bernardus Toleti archiepiscopus, sed ab eo uoto absoluit eum pontifex, quod turbatis in Hispania rebus satius esset ut ibi remoraretur. Eius absolutionis meminit Paschalis II in epist. ad clerum et populum regni Alfonsi, apud Tamaiam die 3 Aprilis, ubi dicitur Urbanus Bernardi uotum commutasse in restaurationem urbis et Ecclesie Tarraconensis promouendam. Si Bonfinio et aliis historicis credamus, in eius expeditionis  ducem electus est sanctus Ladislaus Hungarie rex, eamque, uti aiunt, prouinciam iam receperat; ac domesticis tumultibus, ac etiam ipsa morte, qua hoc anno functus est, ne id exsequeretur impeditus fuit.

Orationes, quas ea occasione habuit pontifex, ex antiquis auctoribus, et ueteribus schedis edite sunt a Baronio et in uariis conciliorum editionibus. Eas retulere Willelmus Malmesburiensis, Ordericus uitalis, Robertus Sancti Remigii et Guibertus Nouigenti abbates, Willelmus Tyriensis et alii auctores antiqui, qui data opera huius sequentiumque expeditionum sacrarum historiam scripserunt, simul editi anno 1611, Hanouie typis Wechelianis sub titulo  Gesta Dei per Francos. Earum uero sinceritatem nemo in dubium reuocare debet quod uarie apud uarios auctores referantur, plerique enim eorum illas, ut quidem Baldricus et Guibertus de se ipsis fatentur, sensu solummodo et intentione, ut audiendo retinere potuerant, non ipsis Urbani uerbis representarunt. Deinde cum non semel ea de re pontifex sermonem habuerit, uni unam, alii aliam eius orationem retulisse quis inficiabitur? Quas uero ex iis magis germanas inuenire potuerimus, in appendice referemus.



CCXXuI. Urbani in promulganda hac expeditione magnanimitas. Penitentie loco instituta profectio ad expeditionem. Preces eadem occasione institute.

 Ex istis porro scriptoribus, quos quidem historie sacre studiosos euoluere non penitebit, uidere est quanta ab Urbano prestita fuerint ad hanc promulgandam, promouendamque expeditionem. Eum a Deo Isrel maximum principem contra Allophylos constitutum fuisse ea occasione predicat Ordericus uitatis libro uIII, cui ille turrem Dauid cum propugnaculis contra faciem Damasci commiserat. Plura habet libro IX. Eumdem pontificem apud omnes illustre sue magnanimitatis argumentum ea occasione prebuisse ait Guibertus, cum ex huius profectionis incentiuo, quod dum primus ipse prebuit, quonam pacto id fieret totus mundus obstupuit. Et quidem mirum est pontificem pauperem, uti tum erat Urbanus, absque regum ope, sine ulla exactione aut tributo,  tantam principum uirorumque nobilium ac ceterorum ex omni ordine, statu et regno multitudinem congregasse, qui ad difficilem adeo expeditionem sponte et animo alacri properarent; quibus pro stipendio sola proponebatur peccatorum indulgentia, et pro premio spes uite eterne.

Habebant autem, ut iam diximus, pro tessera has uoces Deu lo wolt, pro militari signo crucem, cuius imaginem sibi in uestibus super scapulam dexteram imprimebant. Hinc crucesignatorum, et cruciatorum nomina inoleuerunt. Refert Hermannus in Historia Sancti Martini Tornacensis, Urbanum in concilio Claromontano episcopos monuisse, ut cum ad suas dieceses reuersi fuissent, subiectis sibi populis pro peccatorum remissione iniungerent  in penitentie locum nomen his expeditionibus dare. Hinc in canone 2 uulgate editionis legitur, ut qui ad liberandam Dei Ecclesiam Ierusalem profectus fuerit, iter illud pro omni penitentia reputetur. Consentit Ordericus, cuius uerba huc referre non grauabor. »Prouidus, inquit, papa omnes, qui congrue arma ferre poterant, ad bellum contra inimicos Dei exciuit; et penitentes cunctos ex illa hora, qua crucem Domini sumerent, ex auctoritate Dei ab omnibus peccatis suis absoluit; et ab omni grauedine que fit in ieiuniis aliisque macerationibus carnis pie relaxauit,« etc. Alius insuper in crucesignatorum gratiam canon conditus passim legitur, ut scilicet omnia eorum bona semper et ubique  salua essent, reiecta quauis rationis specie, usque ad eorum reditum. Que quidem duo priuilegia alii pontifices subsequentibus temporibus iis qui, similibus expeditionibus nomen darent, confirmauerunt, et id Urbani exemplo, ut diserte habetur in concilio Lateranensi, quod anno 1122 sub Calixto II celebratum est.

uidi in cod. Bigotiano, nunc regie Bibliothece, epistolam Paschalis II ad archiepiscopos, episcopos et abbates Gallie, qua pontifex post captam Ierosolymam iubet fratribus, qui post perpetratam diuinitus uictoriam reuertuntur, sua omnia restitui; sicut beate memorie Urbano synodali definitione sancitum fuerat. Ne uero animi leuitate aut cuiuscunque cause obtentu, milites qui crucem acceperant,  medio in itinere retro aspicientes, ab exercicu recederent, Urbanus, inquit Ordericus, lib. X, generali sanxerat auctoritate, et apostolico iussu inuiolabiliter teneri cegerat in omni Latinitate, ut uniuersi qui Christi crucem acceperant, nec iter in Ierusalem pro defectione uoluntatis peregerant, in nomine Domini reciprocum callem inirent, aut anathemate percussi extra Ecclesiam penas luerent. Et quidem Stephanus Blesensis comes, ut omnes norunt, cum nescio quo pauore perterritus exercitum deseruisset, postea ad expeditionem redire compulsus est, in qua obiit anno 1101.

Ferunt etiam hac ipsa sacre expeditionis occasione preces horarias beate Marie, que iam antea a Petro Damiano in suis monasteriis erant institute,  a clericis imo et ab ipsis laicis ex Urbani prescripto frequentari cepisse; ut eo pacto, qui expeditioni suscipiende inhabiles essent, his saltem precibus milites adiuuarent, eis tante uirginis patrocinium promerendo. Addit Gofridus uosiensis prior Chronici cap. 27 eiusdem beate uirginis officium, quod hodieque Sabbato celebrari solet, eadem occasione fuisse institutum. Quin et nonnulli sanctum Antoninum laudant, referentem hoc a pontifice in concilio statutum fuisse, ut ab ipso die quo exercitus esset profecturus in expeditionem, uespere et mane in omnibus ecclesiis cathedralibus et monasteriis signum trino campane pulsu daretur, quo excitarentur populi ad orationes pro felici expeditionis successu fundendas. Quod quidem institutum  mori pulsande salutationis angelice, qui postmodum apud omnes inualuit, occasionem prebere potuit.

Preter hec Robertus de Monte in accessionibus ad Sigebertum, quas noster Acherius post Guiberti opera edidit, decretum fuisse scribit in concilio Aruernensi authentico et nominatissimo, ut quecunque ciuitas mari magno transito, a paganorum posset excuti iugo, sine ulla contradictione sub sancte Ierusalem dominio uel ditione perenniter obtineretur. Quod etiam paulo post in concilio Antiocheno confirmatum ab omnibus fuisse testatur.



CCXXuII. Urbani apologia in his expeditionibus promulgandis.


Hic uero locus esset Urbanum tuendi a nonnullorum conuiciis, qui ei immerito exprobrarunt, quod hanc expeditionem, aut iniuste aduersus gentes, in quas, uti aiunt, nullum ius habebat, aut certe temere edixisset, que principes et populos Christianos in tam arduis et periculosis bellis implicuit. At utramque criminationem ab Urbano amoliri facile est: cum illa bella et iusta et pene orbi Christiano necessaria fuisse nullo negotio demonstrari possit. Quid enim equius cogitari potest, quam ut pater communis omnium fidelium uires Christianorum in unum recolligat ad retundendos communis hostis insolescentis impetus, qui nichil  non aduersus eos machinabatur; quid uero magis necessarium ad Christiane reipublice tutamen, quam ut armis arma eorum repellantur, qui plerasque Christianorum prouincias iam deuastarant, aliis imminebant, omnibus uero infensissimi erant. Atqui talem tunc orbis Christiani statum fuisse nemo est qui ausit inficiari, si uel leuiter delibare uoluerit historias illorum temporum. Nam ut de Hispaniis, Sicilie et Italie regionibus taceam, totum ferme Orientem, in quem precipue indicta illa expeditio fuit, Mahumetani occupabant. Non enim sola Ierosolymorum ciuitas sancta, aut Nicea, Antiochia, alieque ciuitates celeberrime et uastissime regiones iis urbibus uiciniores sub eorum tyrannico iugo gemebant; sed et multe etiam alie  imperii Constantinopolitani prouincie ab iis barbaris uexabantur, quarum plerasque suo iam subiugauerant imperio; adeo ut ad muros usque Constantinopolitane regie urbis omnia depopularentur. Urbanus, inquit Fulco comes, in sepe laudato Historie fragmento, admonuit gentem nostram ut irent Ierusalem, expugnaturi gentilem populum, qui ciuitatem illam et totam terram Christianorum usque Constantinopolim occupauerat.

Quid igitur mirum est si tanto tamque urgenti Christiane reipublice periculo subuenire conatus fuerit communis Christianorum pater et pastor, maxime cum ab eo ipse imperator, et orientales Ecclesie ac populi, auxilium repetitis frequentissime precibus per litteras et legatos efflagitassent.  Id uerum esse non solum probant Acta conciliorum Placentini et Claromontani, sed ipsi etiam equales auctores Bertoldus, Guibertus et alii passim testificantur. Et quidem Urbanum de Ecclesia optime hac occasione meritum fuisse, una semper fuit omnium sententia, quod publice testatum fecit uetus inscriptio iuxta sanctum Petrum in palatio apostolico insculpta his uerbis:


URBANUS II, AUCTOR EXPEDITIONIS IN INFIDELES.



CCXXuII bis Claromonti Urbanus priuilegia, etc., ecclesiis dat. S. Dionysio Nouigentino. Molismo. Epistola ad Gratianopolitanos. Acta contra Anianenses.

Soluta est Claromontana synodus die Iu Kalendarum Decembris, quo, uti supra obseruauimus ex  codice Lamberti, priuilegium Atrebatensis Ecclesie coram omnibus recitatum atque confirmatum fuit. Complura alia priuilegia concessit Urbanus diebus sequentibus apud Clarummontem, ubi usque ad mensis Decembris initium substitit. Die III Kalendarum Decembrium confirmauit Cluniacensibus monasterium Sancti Dionysii de Nouigento, cuius possessiones in uariis diecesibus sitas singillatim recenset. Eadem die Molismense monasterium, cui tunc sanctus Robertus preerat, sub apostolice sedis tutela suscepit, saluo Lingonensis episcopi diecesani iure, ad cuius petitionem pontifex hoc priuilegium concessit. Scripsit quoque hac ipsa die epistolam ad Guigonem comitem, clerum et populum Gratianopolis, qua eos, uti diximus § 216, certiores  facit de Salmoriacensi archidiaconatu Ecclesie Gratianopolitane asserto. Eadem item die, si Garieli auctori Historie episcoporum Magalonensium fidem habeamus, idem pontifex Alexandri II diploma in gratiam Bertrandi Magalonensis episcopi datum contra Petrum Aniane abbatem in Acta concilii Claromontani referri curauit, ne deinceps Aniane abbates quidquam extra sue potestatis limites auderent. Qua de re, uti suo loco diximus, querelas ad synodum idem Bertrandus detulerat.



CCXXuIII. Scribit ad Cameracenses, ad Ecolismenses.

Die sequenti, id est pridie Kalendas Decembris, pontifex scripsit ad Cameracenses, iuxta quod in synodo statutum fuerat, ut eos de sententia in Gualcherium intrusum lata commoneret; qua de  re multa superius § 210 obseruauimus. Alias eadem die ad canonicos Ecolismenses dedit, quibus pontifex eis confirmat preposituram de Iuliaco, quam illis in commune uiuentibus Ademarus episcopus concesserat.



CCXXIX. Decretum de primatu Lugdunensi.

Kalendis Decembris data est celebris Urbani bulla, in qua post relatas uarias concertationes de primatu Lugdunensi in concilio habitas, primatum huic Ecclesie in quatuor Lugdunenses asserit et confirmat. Cui definitioni archiepiscopos octo, episcopos octoginta, ac nonaginta abbates et eo amplius interfuisse dicit. Hanc bullam primus illust. Petrus De Marca publici iuris fecit. Ceterum ex Orderico uitali lib. IX colligimus synodales litteras  ad absentes episcopos scriptas fuisse nomine concilii, saltem ad eos qui excusatorias miserant. Nam cum Odo et alii Northmannie presules cum excusatoriis apicibus comprouincialium synodo interfuerant, cum benedictione apostolica regressi synodales epistolas cepiscopis suis detulerunt.



CCXXX. Urbanus Celsinianam ecclesiam dedicat.

Dimisso tandem Urbanus Claromonte uarias regiones, ut ante concilium fecerat, peragrauit, in quibus ecclesias et monasteria passim consecrauit, lites diremit, locorum sacrorum quieti prouidit, concilia celebrauit, ac denique omnium animos humanitate et morum innocentia sibi deuinxit. Primum die tertio Decembris apud Celsinianas  Cluniacensis ordinis celebre monasterium substitit, eiusque ecclesiam solemni ritu dedicauit, uti ipse testatur in bulla post aliquot dies data. Tanti beneficii memores loci illius monachi nomen Urbani cum elogio in suo Necrologio inseruerunt, his uerbis: »Iu Kalendas Augusti, officium pro domno Urbano papa II. Hic uenerabilis et Deo dignus apostolicus, inter cetera laudabilia opera sua, etiam istud monasterium cum magna auctoritate et deuotione III Nonas Decembris dedicauit; in qua consecrationis die per successiones temporum, omnibus peccata confitentibus, et ad istius diei festum conuenientibus, atque uota sua persoluentibus maximam ac desirabilem absolutionem fecit.



CCXXXI. Briuate priuilegium dat Cluniaco. Alterum Compostelle.


Inde Briuatem, ubi nobile et uetus habetur canonicorum, qui uulgo comites nuncupantur, collegium, progressus pontifex, ibi quarta die Decembris, ecclesias, altaria et decimas que Cluniacensibus monachis hactenus data fuerant, insigni rescripto sancto Hugoni confirmauit. Hac ipsa die bullam indulsit Dalmachio episcopo Compostellano, qui concilio Aruernensi presens adfuerat, eiusque successoribus inscriptam, quo diplomate cathedram episcopalem que Irie hactenus substiterat, Compostellam transtulit in honorem sancti Iacobi, cuius corpus ibi asseruari iam multo antea credebatur. Tum nouo hanc ecclesiam priuilegio exornauit, statuendo scilicet, ut eius antistes, nullum preter  Romanum pontificem metropolitanum agnosceret. Quo tamen in gradu haud diu substitit Compostellana Ecclesia, que iure et dignitate metropolis paulo post aucta fuit a Calixto II, cuius ea de re littere exstant anno 1124 date.



CCXXXII. S Flori ecclesiam dedicat, et priuilegium dat. Priuilegium pro Marciniaco. Piperacum fit abbatia. Mors Ioannis episcopi Portuensis apud S. Florum.

Relicto Briuate Urbanus ad Sancti Flori oppidum a Stephano eiusdem loci priore ordinis Cluniacensis inuitatus accessit, ibique, ut habet uetus notitia, edita a Mabillonio in appendice tomi uI Annal. Benedictinorum, num. 25, ecclesiam Sancti Martini de Aquis-Calidis, que in concilio Claromontano  monachis Sancti Flori contra quosdam eius inuasores asserta fuerat, eisdem perpetuo habendam et possidendam firma concessione donauit, et donum illud sui priuilegii auctoritate firmauit. Illud est fortasse priuilegium, quod Petrus prior et eiusdem loci monachi fere consumptum pro sui nimia uetustate, renouandum Urbano Iu obtulere, ut ex eorum libello supplici obseruauit uir cl. Stephanus Baluzius in notis ad uitas Pap. Auenion., pag. 740. Neutrius exemplum habere licuit. Tunc autem pontifex, comitante sacro cardinalium collegio, ut ueteres loci schede referunt, basilicam e nouo exstructam dedicauit B. confessoris Flori, eiusque reliquie post altare in loco eminenti reposite sunt in capsula tribus seris clausa: quod die 7 Decembris factum fuisse colligimus  ex anniuersaria eius dedicationis solemnitate, que hac ipsa die etiam nunc in illa ecclesia, a Ioanne XXII in episcopalem sedem erecta, celebratur. Eadem die pontifex duo priuilegia ibidem concessit in gratiam Cluniacensium, unum pro sanctimonialibus Marciniacensis Parthenonis a sancto Hugone conditi, alterum pro monachis Celsiniacensibus, iam superius a nobis laudatum.

Hac, uti coniicere licet, occasione, Bernardus, qui sub prepositi nomine Piperaci canonicis regularibus preerat, suam Ecclesiam in abbatie titulum erigi obtinuit. Id enim ab Urbano circa istud tempus factum fuisse ferunt; et quidem Piperacum haud longe a Sancto Floro dissitum est; et Urbanus, ut ex Bertoldo obseruauimus, canonicorum regularium  prepositis abbatialem titulum, absque tamen baculi usu, indulsit. Urbanum uero aliquandiu apud sanctum Florum demoratum fuisse ob egritudinem Ioannis Portuensis episcopi, qui ibi defunctus ac sepultus fuit, uerisimile est. Certe etiam nunc uisitur Ioannis illius sepulcrum in dextera cathedralis ecclesie ala inter primam et secundam columnam positum, sed absque ulla, uti mihi assertum est, inscriptione. Monasterium Sancti Flori sanctissimus Urbanus, uti in supra laudato libello habetur, non solum ob sancti Flori deuotionem, et consecrationis eius loci a se facte reuerentiam priuilegio donauit, sed etiam pro dilectione ueri Patris Ioannis cardinalis episcopi Portuensis ibidem tumulati, singulari affectu prosequebatur.



CCXXXIII. Urbanus pontifex Auriliaco transit. Mauricii Burdini fortuna.


Urbanum postea Auriliacum adiisse ex ueteri Chronico eiusdem loci tomo II Analect. Mabillon. edito discimus, in quo hec legimus de Petro Soliacensi, eiusdem monasterii, quod ex Benedictino ordine tandem ad seculares canonicos defecit, tunc abbate: Hic Urbanum papam post Claromontense concilium, cui idem abbas interfuerat, Auriliacum deuexit.

Inde Lemouicum prouinciam ingressus pontifex, Uzercam, inuitante Gerardo abbate, diuertit, ibique monasterii ecclesiam iuxta quod ei fuerat pollicitus, dedicare constituerat; at Urbanum ab eo consilio Humbaldus episcopus Lemouicensis, nescio qua  ratione, auocauit. Forte quod Natalium Christi solemnia apud Lemouicas a pontifice celebrari cuperet. Urbanus quippe, ut mox dicebamus, paulo amplius quam crediderat ob Ioannis Portuensis egritudinem in itinere moratus est. Ob hoc tamen, si chronici eius loci domestico auctori credamus, Gerardus in episcopum commotus Adhemaro Sancti Martialis abbati sese adiunxit, a quibus coram pontifice accusatus episcopus, paulo post, uti dicturi sumus, a sua sede deiectus fuit. At Gerardus mense sequenti, ipso die festo sancti Mauri excessit e uita. Userce quando illac transiit Urbanus tunc degebat Mauricius Burdinus, eius loci monachus, quem cum Bernardus Toleti archiepiscopus,  qui tunc forte adhuc in pontificis comitatu erat, hominem industrium et aptum ad magna negotia gerenda inuenisset, ei ut secum in Hispaniam transiret persuasit. Quid de eo postea factum fuerit omnes norunt. Is nempe post obtentum episcopatum Conembricensem, Braccarensis metropolis sedem adeptus, ac legatione apostolica honoratus, demum ab Henrico imperatore contra Gelasium papam Romanus pontifex dictus est, et famosam uitam post uarias fortunas, misero tandem exitu, in carcere conclusit. Sed ad Urbanum redire oportet, qui teste Gaufrido priore uosiensi in festo sancti Thome, scilicet die 21 huius mensis, Uzerchie hospitatus est. Atque inde profectus, Lemouicas post biduum aduenit: quid uero in ea urbe prestiterit  ex Gaufredi uosiensis Chronico parte I, cap. 27, tomo II Bibliot. Labbeane referre iuuat, ubi sic habet:



CCXXXIu. Urbani gesta apud Lemouicas. S. Martialis dedicatio.

Decimo Kalendas Ianuarii Urbanus Lemouicas deuenit. In festiuitate Natalis Christi, missam de Galli cantu Dominice Natiuitatis in ecclesia puellarum sancte Marie, que dicitur ad Regulam, nobile est monasterium ordinis Benedictini hactenus subsistens, decantauit. Missam de luce in basilica regali apud Sanctum Martialem celebrauit: inde triumphaliter coronatus ad sedem apostolicam episcopalem, sic cathedralem ecclesiam appellat, quod sanctum Martialem primum eius sedis episcopum inter apostolos  annumerare gaudeant Lemouicenses, rediit, ubi reliqua solemnitatis officia peregit. Altera die, que est post festum Innocentium, cathedralem ecclesiam in honore protomartyris Stephani dedicauit, sequenti die quieuit. Pridie Kalendas Ianuarii basilicam regalem, scilicet monasterii Sancti Martialis ut iam supra eam appellauerat, in honorem Saluatoris mundi consecrauit, eiusque antiquam libertatem, nobilemque prerogatiuam nouis priuilegiis roborauit. Urbani bulla de priuilegiis Sancti Martialis post aliquot menses apud Santonas data fuit. Istud autem monasterium e Cluniacensi ordine ad canonicos seculares deuolutum est. Sed Gaufredi narrationem prosequamur. »Huic, inquit, Sancti Martialis dedicationi, que peracta est anno Dominice Incartionis  1095, interfuerunt plures episcopi, quorum nomina silentio non sunt tegenda. Hugo Lugdunensis, Audebertus Bituricensis, Amatus Burdegalensis, Robertus, seu potius Daibertus Pisensis, Rangerius Rhegiensis, hi omnes archiepiscopi, primus Bruno Signiensis, Petrus Pictauiensis, Arnulfus, imo Ramnulfus, cognomine de Barbesillo, Sanctonensis, Raynaldus Petragoricensis, Raymundus Ruthenensis, Humbaldus Lemouicensis, hi omnes episcopi. Hi, postquam Romanus pontifex aquam benedixerat, circa basilicam more ecclesiastico aspergebant; dominus papa propriis manibus uenerandum altare consecrauit, missamque super illud solemniter celebrauit. Inde ad benedicendos populos  in publicum processit, quorum tanta illic erat multitudo, ut in circuitu ciuitatis, citra unum milliarium nonnisi hominum capita uiderentur; oblationum uero tanta copia fluxit, ut arca sepulcri apostolici, id est Sancti Martialis, que uulgo Gauteau appellabatur, preter alias plena redundaret.« Hec Gaufredus, qui paulo antea, si tamen locus ille ex alio ms. erutus ei tribui debeat, scripserat Urbanum Sancti Stephani ecclesiam, et beati Martini monasterium dedicasse, ubi pro Sancti Martini, legendum haud dubie Sancti Martialis, quanquam apud Lemouices habeatur quoque monasterium Sancto Martino sacrum. At nichil utrobique habet de dedicatione Sancte Marie de Regula, quam tamen ab Urbano, qui quidem ibi ex ipso Gaufredo missam  medie noctis cantauit, factum fuisse legimus in duobus ueteribus chronicis mss. Sancti Martialis.

Ceterum hec omnia ferme iisdem uerbis narrantur in ueteri notitia Lemouicensis Ecclesie ea de re facta, quam post Beslium uarii auctores ediderunt. In ea quippe legitur pontifices omnes supra recensitos Natalium Christi solemnitatem simul cum Urbano apud Lemouicas celebrasse, eumque ad Sanctum Martialem euntem, et exinde habito prius ad populum sermone, coronatum ad maiorem ecclesiam redeuntem comitatos fuisse. Hi omnes, ut ibidem dicitur, die sexta Natiuitatis Domini, que in Dominicam incidebat, iterum cum Urbano ad Sanctum Martialem, ubi dies octo exegit, conuenerunt, cumque die sequenti basilicam aqua, ab  ipso pontifice prius benedicta, interius exteriusque perlustrassent, ipse eadem aqua altare Domini Saluatoris lauit, chrismate et oleo sancto perunxit, pignora sanctorum ibi reposuit, ac demum, astante innumera populorum multitudine, missa ibi cantata, sanciuit ut hec dedicationis dies II Kalendas Ianuarii solemnis in posterum singulis annis haberetur. Hanc basilicam a Ludouico Pio olim exstructam, sed uariis cladibus attritam, in pristinum splendorem restituerat Adhemarus eius loci abbas, paulo antequam pontifex Lemouicas adueniret.



CCXXXu. Urbanus hoc anno Arelatum non adiit. Episcopi Wirceburgensis reconciliatio.

Ex his uero, quibus alii etiam auctores suffragantur,  patet quantum aberrauerit a uero Bertoldus, auctor alias omni exceptione superior, qui in Chronico scripsit Urbanum hoc anno Natiuitatis Dominice diem Arelati cum diuersarum prouinciarum episcopis gloriosissime celebrasse. At licet in hoc errauerit, non tamen est ei deneganda fides narranti Wirciburgensem episcopum, qui ei probe notus erat, circa hec tempora relictis schismaticorum partibus, ad Urbanum accessisse absolutionem ab eo petiturum. Quam, inquit ille, ab eo consecutus est; ita tamen ut eadem misericordia a legatis pape in Teutonicis partibus perficeretur eidem.



CCXXXuI. Urbanus uaria dat diplomata monasterio Angeriaco subiicit Bassacum. S. Eparchium. Figiacum tuetur. Ecclesias S. Martiali restitui curat.


He porro solemnitates Urbanum non impediebant, quominus aliis etiam negotiis uacaret, quod probant uaria eius diplomata his ipsis diebus data. Ex his unum est inscriptum Ansculfo Angeriacensi abbati, cui subiicit monasterium Basiacense. Datum est apud Lemouicas die XIu Kal. Decembris. Eodem die et eodem loco scripsit pontifex litteras ad Adhemarum Ecolismensem episcopum, quibus ei iniungit, ut monachorum Sancti Eparchii presumptionem reprimat, qui abbati Angeriacensi, cui monasterium eorum subiectum esse debebat, obedire detrectabant,  etiam post latam in eos excommunicationis sententiam. Porro Adhemarus ut iussis pontificiis faceret satis Ansculfum Angeriaci abbatem in pleno capitulo, uidentibus canonicis suis, inuestiuit de abbatia Sancti Eparchii, tradito ei pastorali baculo; et ille domnum Hugonem monachum Angeriacensem in Sancti Eparchii abbatem ordinauit, ut in instrumento ea de re confecto narratur.

Hac ipsa die, II Kal. Ianuarii, qua Sancti Martialis basilicam consecrauit pontifex, preceptum ibidem dedit in gratiam Figiacensis monasterii, Caturcensi, aliisque uicinis episcopis inscriptum, aduersus eos qui loci huius possessiones male inuaserant. Quo etiam tempore, uti ex Gaufredi Chronico discimus, papa Urbanus inuestiuit solemniter ecclesiam S. Martialis  et abbatem ipsius Ademarum de ecclesia Sancti Petri Montandrensis, et de ecclesiis de Saliomo cum pertinentiis suis, ubi requiescit corpus S. Martini abbatis, illius quondam terre principis, cuius sancti uitam tempore Northmannicarum incursionum deperditam fuisse deplorat idem auctor, in magnum eiusdem monasterii detrimentum.



CCXXXuI bis. Priuilegium Tutelense.

Anno sequenti, die secunda Ianuarii, Urbanus adhuc Lemouicibus existens priuilegium indulsit Willelmo Tutelensi abbati, quo bona eiusdem monasterii sub apostolice sedis tutela suscipit; meminit in eo pontifex nonnullorum militum in ea urbe commorantium, ob mala sua facinora excommunicatorum, quorum occasione uetat, ne monasterium  ipsum excommunicetur, nisi forte ibi ad officia diuina excommunicati illi admitterentur.



CCXXXuII. Humbaldus episcopus Lemouicensis deponitur.

Ecclesie Lemouicensium tunc preerat Humbaldus, qui in hac sede post uarias concertationes, obtentu litterarum apostolicarum, sed ab eo ipso adulteratarum, firmatus fuerat. uerum, cum pontifex apud Sanctum Martialem uersaretur, forte Ademarum abbatem aliquando reprehendit, quod hunc episcopum absque suo nutu admisisset, contra id quod Rome de eo statutum fuerat. Qua de re attonitus abbas litteras apostolicas sibi ab Humbaldo redditas pontifici ostendit; unde ille, fraude  agnita, statim Humbaldum publice deposuit, in cuius locum post aliquod tempus substitutus est Guillelmus Sancti Martialis prior. Hec narrat Gaufredus uosiensis in Chronico, cap. 26 et 28, cui consentit Chronicon Malleacense. At litteras ab Humbaldo falsatas nondum hactenus quisquam uiderat; quas simul cum antiqua eius rei notitia ex ms. cod. Ecclesie Lemouicensis qui fuerat penes u. Cl. Anton. Faure Ecclesie Remensis prepositum, nobiscum a u. Cl. Baluzio communicatas referemus in Appendice.



CCXXXuIII. Carrofi altare consecrat.

Cum autem Urbanus pridie Kalendas Ianuarii accesserit ad Sancti Martialis monasterium, ibique, ut iam obseruauimus, octo dies transegerit, hinc  facile colligitur eum ibi Epiphanie festiuitatem celebrasse, an uero die sequenti in urbem redierit, nescimus. At certum est eum feria quinta ante festum sancti Hilarii, que mensis Ianuarii dies est decima tertia, Carrofensis apud Pictones monasterii basilice huius altare propriis manibus a Petro eius loci abbate inuitatum consecrasse assistentibus ei plurimis episcopis. Id discimus ex ueteri notitia, quam ex archiuis huius monasterii erutam in Appendice dabimus. Idem habetur ex Sirmundi schedis in tomo II Bibliothece noue Labbeane pag. 755; sed ibi omissa uocula ante, hanc consecrationem die festo sancti Hilarii factam fuisse mendose legitur. Ceterum ipse Urbanus in priuilegio eiusdem monasterii, quo eius bona et priuilegia a Leone IX  et Alexandro II concessa confirmat, decernit, ut nemo preter pontificem Romanum in illud altare, quod ipse suis propriis manibus consecrauerat, audeat excommunicationis aut interdicti proferre sententiam.



CCXXXIX. Pictauis celebrat festum S. Hilarii, etc. Benedicit monasterium nouum.

Sancti Hilarii festum, quod die 13 Ianuarii occurrit, Urbanum in ipsa Pictauorum urbe celebrasse, testis est auctor Chronici Malleacensis. Quo tempore Petrus eiusdem urbis episcopus controuersiam inter monachos Trenorchienses et canonicos Sancte Crucis Lausdunensis  natam diremit, eiusque sententie ipse pontifex subscripsit cum Amato Burdigalensi et Hugone Lugdunensi archiepiscopis,  Girardo Engolismensi episcopo et aliis, uti in ueteri apographo legitur. Aliud placitum habuit ipse pontifex in ecclesia Sancti Hilarii, sed quod ad mensem Martium, quando Urbanus iterum Pictauos adiit, referendum est. uerum huc reuocari debet benedictio monasterii noui in eadem urbe, que non uI, ut habet Chronicon Malleacense, sed XI Kalendas Februarii, ut ex ueteribus domesticis instrumentis constat, ab ipso pontifice facta est. Id euincitur ex ueteri Martyrologio ms. eius loci, in quo hec ecclesia die festo sancti uincentii consecrata dicitur, his uerbis: »Abbas domnus Gerardus II sub cuius tempore ecclesia nostra fuit dedicata et sacrata die sancti uincentii per manus summi pontificis  Urbani II,« etc. In altero codice hec leguntur: »Die XI Kal. Februarii Urbanus II cum tribus archiepiscopis, totidemque episcopis, templo in honorem sancte Dei genitricis et beatorum apostolorum Ioannis et Andree dedicato, hoc altare maius in honore sanctorum martyrum Stephani protomartyris, Laurentii, uincentii, Chrysanti et Darie uenerabiliter consecrauit, et reliquias eorum posuit.« Porro ipse Urbanus in suo diplomate testatur hanc ecclesiam a se fuisse consecratam, adeoque sub speciali apostolice sedis tuitione esse debere.



CCXL. Andegauos a Milone ducitur. Ibi cruciatam predicat.

Post hec, uti prosequitur auctor Chronici Malleacensis, pontifex perrexit Andegauis et benedixit  monasterium Sancti Nicolai, quod prope hanc urbem situm est. Urbanum a Milone suo ipsius legato, antea monacho Sancti Albini, huc perductum fuisse legitur in Chronico Andegauensi apud Labbeum tomo I Bibliothece noue, et quidem ut ecclesiam Sancti Albini consecraret. Sed id monachi eius loci, nescio qua causa, noluerunt, ut habet alterum Chronicum in uetusto codice Christine regine Suecie, qui nunc in Bibliotheca Ottoboniana Rome asseruatur; sic quippe ibi res exponitur: »Anno 1096, Urbanus papa apud Andecauam ciuitatem descendit, et ecclesiam Sancti Nicolai consecrauit. Monachi enim Sancti Albini, ut sua ecclesia consecraretur noluerunt, pro qua re maxime papa uenerat, adductus a Milone antea beati Albini monacho, tunc  temporis legato suo.« Huius Milonis meminit Hugo Flauiniacensis abbas in Chronico, ubi eum episcopum factum fuisse scribit. Sed eius sedis nomen in Labbei editione non exprimitur, ob detritum eo loco codicem ms.; at hec lacuna ex domesticis Sancti Albani instrumentis facile suppleri potest, in quibus nempe Milo Prenestinus episcopus fuisse haud semel dicitur. Et quidem is est ipse qui post Bernardi obitum ad hanc sedem contra Hugonem Candidum, famosum schismaticum, prouectus est, ac eo nomine interfuit electioni Paschalis II a quo in Galliam legatus missus est, ac demum anno circiter 1101, ut scribit Ughellus, e uiuis excessit.

Aliam Andegauensis huius itineris ab Urbano suscepti causam affert Fulco comes Andegauorum  in fragmento Historie tomo X Spicilegii Acheriani edito, ut nempe eius prouincie incolas ad suscipiendam sacram expeditionem excitaret. Quod etiam habet uetus Chronicon Sancti Albini. Nec mirum; nam ubicunque pontifex fuit, inquit auctor Chronici Malleacensis, precepit cruces facere hominibus, et pergere Ierusalem, et liberare eam a Turcis et aliis gentibus. Consentit uetus auctor apud Chesnium tomo Iu, pag. 90, qui refert Urbanum omnibus episcopis imperasse, ut singuli in suis diecesibus hanc expeditionem predicarent, idque reipsa ab eis fuisse prestitum. Et quidem, ut omnes norunt, precipua hec erat pontificii in Gallias itineris causa; cuius rei alius preter Urbanum ipsum testis  querendus non est, qui eo animo ad principes et ceteros Flandrie fideles litteras scripsit tunc temporis, ut eos de re decreta in concilio Claromontano sacra expeditione, indulgentiisque iis qui illam susciperent concessis, faceret certiores. Unde uniuersos monet, ut si qui ad illud uerbum proficisci uoluerint, parati sint omnino ad proximam Deipare assumptionis festiuitatem; quo tempore Adhemarus episcopus Aniciensis, uicarius pontificis in illa expeditione institutus, iter cum aliis cruce signatis aggressurus esset.



CCXLI. Manassem Remensem electum confirmat. Lis Trenorchii dilata.

Andegaui, quo appropinquante Quadragesima, ut testatur Fulco comes, uenit Urbanus, mortem accepit  Reginaldi Remorum pontificis, qui, ut ex epistola cleri Remensis ad Lambertum Atrebatensem, et ex Balderici Burguliensis uersibus, ubi eum patriarcham appellat, discimus, XII Kalendas Februarii defunctus est. Unde mirari subit eius obitum ad annum precedentem a Labbeo reuocari, cum certum sit, ut de multis ueteribus instrumentis taceam, hunc antistitem Claromontano concilio mense Nouembri interfuisse. Manassis eiusdem Ecclesie prepositi, qui in eius locum substitutus est, electionem cum elogio statim Urbanus approbauit, uti patet ex tribus eius epistolis, ea de re Andegaui uIII Idus Februarii datis, in quibus suum erga Ecclesiam, clerum, milites ac plebem Remensem, affectum amanter exprimit. De eadem re in Manassis gratiam  Urbano scripserat Iuo Carnotenus, epist. 48, in qua maximi esse momenti dicit, ut non differatur eius electionis confirmatio, ob insignes Remensis Ecclesie, que olim ipsius Urbani mater, inquit, tunc uero filia erat, prerogatiuas. Quod nempe hec sedes haberet regni diadema, et ceteris Ecclesiis Gallicanis in ruine aut resurrectionis exemplum pro sua dignitate esse soleret.

Eodem tempore monachi Trenorchienses pontificem adiere conquesturi aduersus episcopum et canonicos Andegauenses, quod Ecclesias Doadi castelli que ad monasterium suum pertinebat, iniuste sibi arrogarent. uerum cum econtrario canonici eas sui iuris esse contenderent, uideretque pontifex  litem illam alicuius esse momenti, eam ad futurum concilium Turonense remisit; ubi reipsa, ut suo loco dicemus, agitata fuit.



CCXLII. Dedicat Urbanus basilicam S. Nicolai. Transfert corpus Goffridi comitis. Scribit monachis S. uitoni.

Die Iu Idus, id est decima Februarii, dedicata est ab Urbano basilica Sancti Nicolai in Andegauorum suburbio sita. Hanc ipsam diem, que hodieque in hoc monasterio celebris est, preter uetus Chronicon ms. Sancti Albini, assignat charta fundationis beate Marie de Rota prope Credonium: quare emendari debet Ordericus uitalis, qui libro IX scripsit Sancti Nicolai dedicationem in medio Quadragesime factam fuisse. Certe Fulco Andegauorum  comes, qui presens aderat, disertis uerbis refert in fragmento Historie Andegauensis, hanc basilicam in Septuagesima dedicatam fuisse; et Urbani bulla in qua dedicationis mentio habetur, data est mense Februario, proindeque ante initium Quadragesime, ut nichil dicam de concilio Turonensi, quod presidente Urbano in media Quadragesima, qui adeo Andegauis tum non erat, celebratum fuit. Quam uero solemnis hec dedicatio fuerit ex eo colligi potest, quod uarie charte passim occurrant in Andegauensibus monumentis, ab anno uel die eius dedicationis date. Et quidem ob id maxime laudatur Natalis abbas in uersibus Baldrici Burguliensis apud Chesnium, tomo Iu, quod eam a pontifice fieri obtinuerit. Ut uero etiam ad posteros eius celebritatis  memoria propagaretur, idem pontifex in laudata bulla eos, qui ad anniuersariam illius solemnitatem conuenire uoluerint, ab omni hostium incursu liberos esse precepit, multisque gratiis donauit. Constituit etiam, ut testatur Fulco comes in fragmento Historie mox laudato, idem apostolicus, et edicto iussit ut in eodem termino, quo dedicationem fecerat, indictum publicum celebraretur uno quoque anno apud Sanctum Nicolaum, et septima pars penitentiarum populo conuenienti ad illam celebritatem dimitteretur.

Eadem occasione pontifex a Fulcone comite, qui presens aderat, rogatus, Goffridi Martelli, qui in monastico habitu defunctus et in eiusdem monasterii capitulo sepultus fuerat, corpus transtulit in  ecclesiam a se dedicatam, ut ipse Fulco narrat in fragmento laudato, qui a pontifice monitus partem foreste Catie Sancto Nicolao pro eiusdem Goffridi anime requie dedit. Sed hec donatio magne litis segetem postea prebuit inter eius loci monachos, et Albinianos, quod isti siluam illam integram ad se pertinere contenderent. Sopita est tandem ope Gaufridi Meduanensis Andegauorum episcopi et Willelmi abbatis Sancti Florentii, ut uidere est apud Pelleterium in Historia Sancti Nicolai, ubi inter alia multa monumenta, concordie huius inite instrumentum profert. At non satis sibi constat in assignando loco, quod tumulus Goffridi suo tempore situs erat. Hodie uisitur haud procul ab altari maiori  tumba, sed absque ulla inscriptione, quam ipsius Goffridi esse putant. Dicitur tamen in ueteri instrumento pag. 29, in nauim Ecclesie tunc translatus fuisse et sepultus; et paulo ante pag. 25, scripserat ipse Pelleterius: Huius sepulture fidem facit pictura et lapis a terra circiter ad tres pedes eleuatus anterior altaris sancti Andree, quod est ad sinistrum maius altare cum hoc elogio: Dum uiguit, etc., que omnia hodie non comparent.

Hac ipsa dedicationis Sancti Nicolai die, id est Iu Idus Februarii, Urbanus litteras ad Philippum Catalaunensem episcopum scripsit, quibus eum adhortatur, ut monachos Sancti uitoni uirdunensis qui in eius diecesis prioratu Sancti Nicolai morabantur, a nonnullorum parochianorum suorum uexationibus  liberaret; et in posterum sub eius protectione securos esse iuberet.



CCXLIII. Eclipsis. Monasterii Rote confirmatio. Eius loci abbas Robertus de Arbrisello.

Postridie, ut in Chronico Andegauensi apud Labbeum edito legimus, scilicet III Idus Februarias, cum predictus papa in Andecaua urbe resideret, luna cum esset XIII terribilem eclipsim passa est. »Qua die idem pontifex in camera Gaufridi episcopi eiusdem urbis manus sue impositione confirmauit fundationem monasterii canonicorum regularium beate Marie de Rota, prope Credonium siti, die precedenti, a Renaldo Roberti Burgundi filio factam. Fundationis litteris subscripserunt Hugo Lugdunensis, et Amatus Burdigalensis archiepiscopi; episcopi  uero, Iuo Carnotensis, Hellus Cenomannensis et Gualterus Albanensis. Cum Urbano uero eam firmauerunt Gaufridus Andegauensis, et Bruno Signiensis episcopi; Teuthio, Albertus et Rangerius cardinales; Emorrandus de Seissuns et Milo monachus Sancti Albini, clerici pape,« qui omnes dedicationi ecclesie Sancti Nicolai ad quam magna senatus Romani pars occurrisse dicitur, interfuerant. Edita sunt eius rei instrumenta tomo Iu Gallie Christiane a Sammarthanis, et tomo II Miscellaneorum Baluzianorum.

Rotensis cenobii abbas, et quidem primus fuit Robertus de Arbrisello, Fontis-Ebraldi monasterii et totius ordinis paulo postea futurus institutor sub extremis Urbani annis. Huius uero cum famam audiisset  Urbanus ipsum Andegauos accersiuit, ac in dedicationis Sancti Nicolai solemnitate, ad quam, inquit Baldericus eiusdem Roberti uite auctor, confluxisse putares totam orbis amplitudinem, sermonem haberi iussit, cuius uerba, ut idem auctor prosequitur, ualde Domino pape complacuerunt; unde iniuncto ei predicationis officio secundum a se eum statuit Dei seminiuerbium: qua legatione functus in uariis diecesibus, sui monasterii regimen dimisit, ut liberius ministerio uerbi insudaret.



CCXLIu. Urbanus pontifex S. Maurum inuisit.

Relicta autem Andegauorum urbe, pontifex Glannafoliense Sancti Mauri olim celebre monasterium inuisit, quod tunc temporis Fossatensibus monachis  ab annis ferme ducentis subiectum erat. Ea de re loci monachi cum uicinis incolis et prouincie magnatibus conquesti sunt apud Urbanum, ab eo efflagitantes ut tam illustrem locum ab exterorum iugo liberaret. Sed ille causam hanc, que uidebatur esse alicuius momenti, ad concilium Turonense sequenti mense celebrandum, deferendam esse censuit, ut dato Fossatensibus sese tuendi loco, res, mature perpensis ex utraque parte momentis, iudicaretur. Quod reipsa factum est, et Fossatenses causa, uti infra dicemus, ceciderunt.



CCXLu. An Cainone Goffredum Barbatum liberauit.

Hinc Cainonem in finibus Turonum uersus Pictauos progressus est pontifex, si uerum sit eum illud oppidum adiisse, ut innuit Ordericus uitalis, causa  liberandi Goffredi Barbati olim Andium comitis, qui ibi a multis annis Fulconis Rechini comitis iussu captiuus detinebatur. Hunc quippe, ait ille auctor libro X, Urbanus hortatu et potestate a uinculis liberauit. Et libro IX scribit eumdem Goffredum Urbano papa presente et imperante absolutum fuisse, qui apud Chinonem castrum per annos ferme triginta in carcere reclusus fuerat. Hec Ordericus: at si alios passim uulgatos auctores audiamus, aut nunquam e carcere liberatus fuit Gauffredus, quod diserte habet Hildebertus, qui ibi tunc uiuebat, in uita sancti Hugonis; aut certe id multo post Urbani aduentum in Galliam contigit, ut uidere est apud Menagium libro III Historie Sabloliensis, cap. 16; sed has difficultates fusius persequi nichil nostrum  interest.



CCXLuI. Sablolii bullam dat pro S. Nicolao.

Die XuI Kalendas Martii, id est Februarii 14, Urbanus Sablolii, quod oppidum est in Andegauensium et Cenomannorum finibus situm dato diplomate confirmauit priuilegia et possessiones monasterii Sancti Nicolai Andegauensis, cuius basilicam ante paucos dies manibus suis consecrauerat. In hac bulla, multa beneficia decernit, uti diximus, in eorum gratiam, qui eamdem basilicam die anniuersario eius dedicationis inuiserint.



CCXLuII. Cenomannis tribus diebus moratur Urbanus pontifex.

Cenomannorum quoque urbem adiisse Urbanum testis est Fulco comes in fragmento iam laudato, ubi  triduum Hellis episcopi sumptibus exegisse dicitur in Actis eiusdem urbis episcoporum tomo III Analectorum Mabillon. editis, qua occasione laudatur ille antistes, quod inter omnes antecessorum suorum titulos solus uniuersalis pape et sacerdotum omnium principis sacrosancto hospitio honoratus fuerit. Et quidem adeo celebris apud illius regionis populos Urbani Cenomannos aduentus euasit, ut inde in publicis instrumentis quandoque pro epocha fuerit adhibitus. Hac, uti uidetur, occasione, aut certe cum Andegaui esset, idem pontifex Hello curam demandauit restitutionis Loconaci monachis Sancti Albini faciende, quem locum, olim a Childeberto rege illis donatum, uiri quidam nobiles inuaserant.



CCXLuIII. uindocini dies undecim commoratur. Professionem episcopo factam irritam facit. Consecrat altare Crucifixi.


uindocinum inde profectus pontifex, ibi dies undecim commoratus est, teste Goffrido eius loci tunc abbate, qui libro I, epist. 18, hec ad Cononem episcopum sedis apostolice legatum scribit: Optime memorie papa Urbanus, et qui nunc est dominus Paschalis papa, in Ecclesia nostra, ubi sue caritatis gratia per undecim dies manserunt, priuilegia nostra uiderunt et ore proprio legerunt, et sue auctoritatis decreto firmauerunt. Ea procul dubio occasione Urbanus didicit ab eius loci monachis Goffridum abbatem, cum ab Iuone Carnoteno benediceretur, professionem ei tanquam diecesano episcopo fecisse;  quod egre tulit pontifex, abbatemque uehementer increpauit, columbam seductam cor non habentem illum appellans, quare quod illicite commissum fuerat, irritum fecit, ac postea Romam reuersus lato decreto sanciuit, ne quis postmodum uindocini abbas cuiquam episcopo profiteatur, quod Paschalis successor Urbani iterum sua apostolica auctoritate firmauit. Hec omnia narrat ipse Goffridus epis. 7 et 11, lib. II, ad Iuonem scriptis. Decretum uero ipsum profert epist. 27 ad Gaufredum Iuonis successorem, quod suo loco proferemus.

Huc quoque reuocandum est quod de illo monasterio legitur in Chronico Andegauensi, apud Labbeum tomo I Bibliothece noue, ubi ad annum 1095 ueteri stylo, quo scilicet noui anni exordium a Paschate  desumitur, hec habet: Eodem anno Iu Kalendas Martias consecrauit Urbanus papa Crucifixum Sancte Trinitatis uindocinensis cenobii, atque perdonauit septimam partem peccatorum suorum omnibus, qui unoquoque anno anniuersarium eiusdem consecrationis diem ibidem celebrarent. Idem omnino legitur in ueteri cod. ms. uindocinensis monasterii; Crucifixi autem nomine intelligendum est altare Sancte Crucis, quod hodieque retro maius altare subsistit, uulgo Matutinale appellatum, ut constat ex ueteri Missali ms. eiusdem monasterii, in quo dedicationis huius festiuitas sub hoc titulo memoratur. De altari Matutinali, etc. Notitiam integram referemus in Appendice.



CCXLIX. Concilium Rothomagense.

 Quo tempore pontifex has regiones inuisebat, Northmannie presules cum abbatibus et aliis clericis, ac prouincie optimatibus a Willelmo metropolitano Rothomagum conuocati ad concilium prouinciale, mense Februario, ibidem capitula synodi, ut narrat Ordericus libro IX, que apud Clarummontem facta est, unanimiter contemplati sunt; scita quoque apostolica confirmauerunt, additis octo canonibus, quos idem auctor refert, et habentur apud Labbeum.



CCL. Iarentonis abbatis in Angliam legatio.

Ad idem tempus reuocanda est Iarentonis abbatis Diuionensis in Angliam legatio apostolica, quam describit Hugo Flauiniacensis in Chronico uirdunensi. Impetrauerat quidem Willelmus Anglie rex a  Waltero episcopo Albanensi, qui pallium pro sancto Anselmo nomine Urbani attulerat, ut nullus a sede apostolica in Angliam legatus mitteretur absque regis precepto; at Iarentonis fama adeo celebris erat, tantaque fuit eius in alloquendo regem inadulata mentis constantia, ut rex ei palam contradicere ueritus, consiliis eius ac uotis acquieturum promitteret. Sed fallere uolebat callidus rex ea specie uiri pii incautam simplicitatem; iam quippe ad Urbanum nuntios clam miserat, nouas ab eo petiturus inducias, quas cum reipsa impetrasset, idque Iarentoni declarasset, ille, infectis rebus, ex Anglia statim discessit. In Galliam reuersus substitit in Northmannia, ubi pacem inter eumdem regem ac fratrem eius  Northmannie ducem, qui paulo post ad sacrum bellum profectus est, composuit. Sed ad Urbani iter reflectenda est oratio.



CCLI. Turonos Urbanus pontifex aduenit. Scribit pro Manasse archiepiscopo Remensi. Publice predicat. Maioris monasterii basilicam dedicat. Statuta pro S. Martino.

Initio mensis Martii Turonos aduenit, ubi primum hospitatus fuisse uidetur apud Maius-Monasterium. Huc enim accessit die tertia eius mensis, uti colligitur ex narratione dedicationis eiusdem loci basilice, que uI Idus Martii, die octauo eiusdem aduentus in monasterium, facta est. Hinc habemus totam dierum seriem quos pontifex eo in itinere exegit. Erat quippe, ut uidimus, die 14 Februarii Sablolii, unde postridie profectus Cenomannos aduenit, ubi diebus  tribus, id est decimo sexto et duobus sequentibus commoratus est. Decimo nono perrexit uindocinum, ubi cum ex Goffridi epistolis, dies undecim transegerit, exinde ante diem secundamaut tertiam Martii proficisci non potuit, quo reipsa alterutro die Turonos aduenisse dicendus est.

Die quarta eius mensis ad Remensis Ecclesie suffraganeos episcopos scripsit, ut ne diutius Manassis electi eorum metropolitani ordinationem differrent. Quibus litteris illi morem gessere: nam Manasses in basilica archimonasterii Remigiani die X Kal. Aprilis ab Hugone Suessionensi, astantibus et manus ei imponentibus quinque aliis comprouincialibus episcopis consecratus est. Hic uero constituerat statim post suam inaugurationem pontificem  adire, ut ex eius epistola ad Lambertum Atrebatensem apud Baluzium tomo u Miscellan. edita patet; sed utrum id prestiterit, incertum est. Urbanus uero interea Sancti Martini ecclesiam frequenter inuisebat, modo in eius castello, modo etiam in ipsa urbe, aut in uicino Maiori-Monasterio commorans, quandiu uersatus et apud Turonos.

Die autem uII Idus, id est Nona Martii, que Dominica erat, celebratis in Maiori-Monasterio missis, ad gradum ligneum, qui supra fluuii Ligeris ripam paratus fuerat, accessit pontifex, ibique orationem habuit, cui cum Fulcone Audium comite, tunc temporis Turonum domino, et aliis proceribus interfuit innumera omnis conditionis et etatis hominum multitudo. Pontificem ea occasione de sacra  expeditione locutum fuisse plusquam probabile est. Et quidem huc, nisi fallor, reuocari debet quod de Hugone de Caluomonte, et Hamerico de Currone legitur in Historia Ambasie tomo X Spicilegii, qui ibi dicuntur in ecclesia beati Martini Maioris-Monasterii in presentia pape, multis sibi adiunctis, uestibus superamictis sancte crucis uexillum consuisse.

Postridie, seu uI Idus Martii, pontifex cum aliis episcopis et cardinalibus maiorem eiusdem monasterii basilicam solemniter dedicauit, et die sequenti benedixit cemeterium. Quas ceremonias, relatis eorum pontificum qui presentes aderant nominibus, egregie descripsit uetus auctor apud Bochellum, cuius ea de re opusculum in Appendice  integrum referre uisum est, addita ueteri notitia de aliquot iuribus, que ea occasione Hugo de Caluomonte supra laudatus monasterio cessit. Celebritatem uero eius dedicationis testantur uaria eiusdem loci instrumenta, que ab anno quo facta fuit, data dicuntur. Ferunt tunc pontificem in capitulo monachorum ingressum cum iis sedisse, ac facta exhortatione, iisdem absolutionem pro more illorum temporum impertiisse.

Cum itaque per dies septem et amplius, Urbanus frequenter beati Martini ecclesiam inuisisset, die II Idus Martii in eius castello existens preceptum dedit, quo modus in eam basilicam suscipiendorum apostolice sedis legatorum ordinatur; et quia in quibusdam eiusdem Ecclesie priuilegiis concessum  eius canonicis erat proprium habere episcopum, sanciuit Urbanus, ut eius uice deinceps Romano specialiter adhererent pontifici et grauiores eorum cause eius penderent iudicio. Atque hac occasione hic referre iuuat quod in ueteri ms. cod. legitur de catenis ferreis, que hodieque quatuor maiores columnas chori eius basilice prope fornicem colligare conspiciuntur. Sic habet: Urbanus papa II in signum unionis episcopi proprii huius Ecclesie Romano pontifici et Ecclesie Romane, quatuor precipuas chori eiusdem Ecclesie columnas catenis quatuor ferreis cingi iussit. In Chronico Turonensi dicitur idem pontifex per dies septem et eo amplius, ut iam diximus, inuisisse sancti Martini sepulcrum, ac receptus quotidie solemniter fuisse in porta  thesaurarii a clero eiusdem ecclesie.



CCLII. Concilium Turonense. Ibi ordinatus Marbodus Redonensis episcopus. Glannafoliensis monasterii S. Mauri restitutio. Cormaricum S. Martino assertum. Quinam concilio interfuerint. Primatus Lugdunensis episcopi confirmatus. An Philippus rex ibi absolutus. Eblo excommunicatus. Priuilegium Bainsonense. Priuilegium Tetrorchiense. Lis Tetrorchienses inter et canonicos Andegauenses composita. Rote fundatio confirmata. Priuilegium S. uincentii Metis.

Hebdomada sequenti, que tertia erat Quadragesime, dominus papa, ut habet Bertoldus, synodum celebrauit cum diuersarum episcopis prouinciarum in ciuitate Turonensi, ubi iterum suorum preteritorum statuta conciliorum generalis synodi assensione roborauit.  Idem habet Ordericus uitalis initio libri IX quod concilium in monasterio Sancti Martini celebratum fuisse affirmat auctor Chronici Malleacensis. An autem noui in eo canones conditi fuerint, incertum, cum nusquam ulli inueniantur; et eo animo potissimum a pontifice celebratum fuerit istud concilium, ut precedentibus synodis robur adiiceret. uaria tamen in eo negotia pertractata fuisse, et causas finitas ex ueteribus auctoribus et instrumentis discimus. Ubi etiam Marbodus, ut ex Chartario Sancti Albini referunt Sammarthani in Gallia Christiana, ex Andegauensi archidiacono episcopus Redonensis, electus a reuerendo papa Urbano in Turonensi concilio sanctissimo sedis apostolice Ecclesie, annuente Deo, ordinatus est pontifex. Idem testantur  monachi Sancti Albini, in epistola encyclica de eius morte, quam dimisso episcopatu monachus inter eos factus subiit anno 1123.

Inter alias uero causas que ibi agitate fuerunt, celebris restitutio est Glannafoliensis monasterii S. Mauri in pristinam libertatem, quam ei ab annis plusquam ducentis Fossatenses abbates ademerant. Eius rei meminit auctor Chronici Malleacensis; Petrus Diaconus libro Iu Chronici Casinensis addit Glannafolium ea occasione principi monasterio Casinensi, ut semper ante Fossatensium inuasionem fuerat, fuisse restitutum; sed nemo melius hanc rem exposuit quam ipse Urbanus in duabus bullis ea de re datis: prima Gerardo nouo abbati inscripta; altera Orderisio abbati Casinensi, cui restitutio  facta fuit. In his bullis quadraginta quatuor Patres, archiepiscopi scilicet, episcopi, et abbates concilio Turonensi interfuisse dicuntur, quibus de hoc negotio aliquid absque accurato examine et deliberatione matura pronuntiare, fuerat religio; unde cum postea Fossatensium instigatione contra hoc iudicium Iuo Carnotensis epistola 159 Paschalem pontificem interpellasset, nichil potuit obtinere, et Glannafolienses deinceps a Fossatensium iugo liberi fuere. Corpus tamen sancti Mauri in Fossatensi monasterio retentum est, quod inde sensim sancti Mauri nomen accepit, hodieque retinet, duabus circiter leucis a Parisiorum urbe dissitum, monachis in canonicos conuersis.

Actum etiam fuit in synodo illa Turonensi de  Cormaricensi monasterio, quod iniuste a sancti Martini subiectione auulsum fuerat; quare statutum est, ut ei restitueretur, et ut deinceps, defuncto abbate Cormaricensi, eius baculus supra sancti Martini sepulcrum deponeretur, quem exinde communi decani et capituli iussu, qui successor legitime electus fuerit reciperet, antequam ab archiepiscopo Turonensi in abbatem secundum communem Ecclesie consuetudinem benediceretur. Hec fusius habentur in bulla Urbani, ea de re post aliquot dies Pictauis data, ex qua sicut et ex ueteri instrumento dedicationis ecclesie Maioris-Monasterii, quod supra laudauimus, habentur nomina aliquot episcoporum qui huic concilio interfuere. At nec ibi, nec in alio quopiam ueteri monumento reperire licuit nomen Bernardi  Toletani archiepiscopi, quem tamen ad hanc synodum uenisse nonnulli recentiores uolunt. Et quidem interfuit mense Iunio sequenti dedicationi ecclesie Sancti Saturnini apud Tolosam, et mense Iulio concilio Nemausensi, uti suis locis dicemus. Certe cum nulla habeantur eius concilii gesta, nil mirum si plerorumque eorum nomina ignoremus qui huc conuenere, qui enim noti sunt, id casu, ut plurimum factum est. Sic Benedictum Namnetensem antistitem, et Raynaldum abbatem Sancti Cypriani tunc Turonis exstitisse discimus solum ex eius episcopi donatione tum facta Sancto Cypriano, cuius donationis notitiam in Appendice dabimus.

Eodem modo ex bulla Urbani, que in gratiam  Hugonis Lugdunensis episcopi anno 1099 data est, nobis liquet hunc antistitem querelas ad istud concilium iterum detulisse aduersus Richerium Senonensem metropolitanum, decreto de primatu Lugdunensi in suam Ecclesiam obedire adhuc detrectanti.

At falluntur ii qui aiunt Philippum regem eo in concilio ab excommunicatione absolutum fuisse, cum certum sit ex ipsius Urbani epistola quam paulo post ad Francie episcopos conscripsit, id tunc tentare quidem uoluisse aliquot Gallicanos episcopos, sed eis cum pontifice restitisse huius synodi Patres. Confirmata etiam ibi fuit excommunicatio iampridem lata in Eblonem inuasorem ecclesie S. Gregorii insule Oleronis, que ad uindocinenses monachos pertinebat; cuius rei testem adducimus Guillelmum  Pictauorum comitem in sepe laudato instrumento, quod referetur suo loco.

Die XIII Kalendas Aprilis, id est 20 Martii, pontifex monasterii Bainsonensis, quod haud procul a castellione supra Matronam situm et parentum suorum hereditate, sui iuris esse dicit, libertatem rescripto apostolico asseruit; qua etiam ipsa die aliud priuilegium concessit Petro Trenorchiensi abbati, quod post confirmationem eius loci et bonorum et possessionum asserit eidem monasterio, iuxta quod in ipso Turonensi concilio iudicatum fuerat, duas ecclesias Lausduni sitas, quas monachi Sancti Florentii sui iuris esse contendebant. Preter hanc bullam exstat ea de re uetus instrumentum in probationibus Historie Trenorchiensis ex ueteri  apographo a Chiffletio editum, unde habetur unum huius synodi decretum, alias incognitum. Hoc porro Urbani iudicium confirmauit Calixtus II in priuilegio quod anno 1122 Franconi abbati indulsit ab eodem Chiffletio ibidem pag. 409 editum.

Litem que inter idem monasterium et episcopum atque canonicos ecclesie cathedralis Andegauensis uertebatur de quibusdam Doadi castelli ecclesiis, ad synodum Turonensem ab Urbano delatam fuisse diximus. Sed quemnam illa exitum habuerit discendum est ex charta Gaufredi Andegauensis episcopi quam in Trenorchiensis Historie probationibus uidere licet. In ea Patres Turonos conuenisse dicuntur coram Hugone Lugdunensi, Rodulfo Turonensi,  Guidone uiennensi, Hildeberto Bituricensi archiepiscopis, Brunone Signiensi, Hello Cenomannensi, Guillelmo electo Aruernensi episcopis ac Adalberto et Theutone cardinalibus, aliisque iudicibus a pontifice delegatis, ubi post multa hinc et inde allata, cum iudices sententiam essent prolaturi, iisdem intercedentibus utrique in hoc concordarunt ut, reseruatis Ecclesie Andegauensi quibusdam iuribus ac censibus, que in charta referuntur, Ecclesie Doadi monachis remanerent, in quibus, post canonicorum qui ibi supererant obitum, monachos possent substituere.

Die XII Kalendas Aprilis in eodem concilio confirmata fuit fundatio monasterii Rotensis prope Credonium, que, ut supra diximus, iam ab Urbano  apud Andegauos approbata fuerat. Qua quidem die. que ob sancti Benedicti festiuitatem celebris erat, ut in ueteri instrumento legitur apud Sammarthanos, et tomo II Miscellaneorum Baluzii, uir apostolicus deuotissime missam celebrauit. Hac item ipsa die pontifex priuilegium Lanzoni abbati Sancti uincentii apud Metas concessit, que ei, eiusque successoribus, post bonorum ac possessionum assertionem, confirmat, ut absente episcopo Metensi, sicut iam a suis antecessoribus statutum fuerat, abbas Sancti uincentii festiuis diebus in cathedrali urbis ecclesia cum sandaliis et dalmatica missarum solemnia celebrare possit.



CCLIII. Concilii Turonensis finis. Solemnis processio.

 Nusquam me legisse memini qua die absolutum fuerit Turonense concilium, quamuis ipsum in tertia Quadragesime hebdomada fuisse celebratum omnes consentiant. At, si non fallor, conclusum fuit celebri illa processione quam Fulco comes Andegauensis, qui presens aderat, describit in fragmento Historie iam laudato, his uerbis: »Datis uenerabili concilio decretis, pontifex media Quadragesima coronatus est, et cum solemni processione ab ecclesia Sancti Mauricii, ipsa est archiepiscopi sedes, ad ecclesiam Beati Martini deductus, ubi mihi florem aureum, quem in manu gerebat, donauit, quem ego etiam ob memoriam et amorem illius in Osanna, id est in processione Palmarum, uti coniicio, semper mihi meisque successoribus deferendum  constitui. Chronicon Turonense refert eumdem pontificem in media Quadragesima in ecclesia beati Martini more Romano corona palmarum se coronasse, ibique missam ad altare Dominicum celebrasse.« An uero id prestiterit ipsa feria quinta medie Quadragesime, aut die sequenti, qua, ut diximus, in festo sancti Benedicti missam deuotissime celebrauit, aut certe Dominica insequenti, que prima eo anno erat post medium Quadragesime, ut ex tabulis temporariis constat, non omnino liquet: quod tamen uerisimilius est. Etenim processio in qua pontifex rosam auream gestare solet, hac ipsa Dominica medie Quadragesime, in qua scilicet Letare canitur, fieri consueuit etiam antiquitus, ut ex ueteribus ordinibus Romanis, a Mabillonio tomo II  Musei Italici editis, et ex Glossario Cangiano, aliisque passim auctoribus patet.



CCLIu. Priuilegium Corbeie. Episcopi Strasburgensis reconciliatio. Epistola ad episcopos Francie. Concilii Arelatensis iudicium.

Feria tertia sequenti, uIII scilicet Kalendas Aprilis, que dies ob Annuntiationis Dominice festum celebris est, Urbanus adhuc apud Turonos existens priuilegium concessit Nicolao abbati Corbeinsi, quo insignia eius loci iura et prerogatiuas confirmauit. Forte ibi adhuc erat pontifex, cum non multo post concilium Turonense, uti habet Bertoldus, episcopum Strasburgensem de excommunicatione resipiscentem, recepit in communionem, ita tamen ut de illatis criminibus se purgaret. Ad idem quoque tempus reuocari  potest Urbani epistola ad Richerium Senonensem aliosque Francie episcopos scripta, qui excommunicationem aduersus Philippum regem, ob eius adulterinas nuptias decretam, insuper habere uidebantur. In hac epistola conuocat pontifex eosdem antistites ad concilium, quod sub finem Iunii habere apud Arelatem decreuerat. Et re quidem ipsa, sed Nemausi, celebratum est.



CCLu. Pictauis papa priuilegium S. Martini firmat. Placitum pro lite canonicos S. Hilarii inter et monachos Monasterii Noui. Priuilegium Anglense.

Sub finem mensis Martii Pictauos, pontifex rursus adiit, uti docent nos tria diplomata pro canonicis Sancti Martini ibi tunc data. In primo testatur pontifex se Simonie labem, que in prebendis  Ecclesie Martiniane adipiscendis inualuerat, penitus resecasse; tum laudat et confirmat priuilegia istius insignis basilice, et repetit quod iam alias ab eo constitutum fuerat, ut scilicet, suppresso proprio illius ecclesie, ipse et sui successores pontifices Romani eius loco futuri essent. Data est hec bulla Iu Kal. Aprilis, quam Innocentius papa Lugduni XuIII Kal. Maii, pontificatus sui anno u de uerbo ad uerbum ex autographo descriptam et collatam approbauit, et noua bulla confirmauit. In altero rescripto, quod die sequenti, id est III Kal. Aprilis. datum est, Urbanus omnes archiepiscopos et episcopos Gallie adhortatur ut priuilegia et bona ecclesie Sancti Martini in suis quique diecesibus sita tueantur. Quo item die datum est tertium priuilegium  quo, iuxta quod in Turonensi synodo sancitum fuerat, monasterium Cormaricense Sancti Martini basilice asseritur. Huic diplomati cum Urbano papa subscribunt alii archiepiscopi et episcopi ibi recensiti.

Haud dubium quin et eadem occasione B. pontifex sepulcrum sancti Hilarii iterum inuiserit, cuius festiuitatem mense Ianuario solemniter iam celebrauerat. Hic enim cum multis episcopis et optimatibus placitum habuit in capitulo Sancti Hilarii, ut controuersiam dirimeret inter eius ecclesie canonicos et monachos, Monasterii Noui, natam occasione ecclesie Sancti Nicolai, que his monachis, ut iam diximus, attributa fuerat. Sententiam ea de re tulit  pontifex assidentibus sibi tribus archiepiscopis, totidem episcopi, duobus abbatibus, et aliis quamplurimis ex utroque ordine uiris illustribus, ut ipsemet narrat in rescripto ea de re post aliquot dies dato apud Santonas. Porro, si ex locorum uicinia illud coniicere liceat, huc etiam reuocari potest Urbani priuilegium cenobio Anglensi apud Pictones canonicorum regularium datum, quod ex Innocentii III bulla a Sammarthanis tomo Iu Gallie Christiane laudatur, nec plura de ipso dicere fas est, cum illud recuperare non licuerit.



CCLuI. Apud S. Maxentium dat priuilegium Glannafolenses.

Pridie Kalendas Aprilis apud sanctum Maxentium in eadem prouincia nobile ordinis Benedictini monasterium,  quod oppido nomen dedit, hospitatus est Urbanus, ubi nouo Sancti Mauri Glannafoliensis monasterii abbati Gerardo amplissimum priuilegium concessit, cuius iam supra laudati exemplum ex archiuo monasterii Casinensis erutum inter epistolas pontificias olim dabitur.



CCLuII. Angeriaco transit Urbanus pontifex et priuilegia concedit.

Hinc Santones ingressus pontifex ad Angeriacense oppidum diuertit, in monasterium Sancti Ioannis, uti ipsemet testatur in rescripto, quo eius loci possessiones et potissimum Buriacensem Ecclesiam in diecesi Bellouacensi sitam, Ansculfo abbati et ceteris eiusdem monasterii monachis confirmauit. Illud rescriptum, quod in chartario Angeriacensi  notis chronicis destitutum est, huc referimus: at ibi septimam Aprilis diem exegisse docet nos priuilegium Monasterii Noui Pictauensis, quod hac ipsa die Angeliaci datum dicitur. Ibidem renouata iterum fuit in Eblonem inuasorem ecclesie Sancti Georgii in insula Oleronis excommunicatio, uti in sepe laudato Willelmi Aquitanie ducis instrumento legitur.



CCLIX. Apud Santonas celebrat Pascha. Priuilegium S. Martialis. Priuilegium S. Albini. Ecclesie Remensis usus confirmat. Maledicitur Eblo inuasor. S. Eutropii altare consecrat.

Inde profectus pontifex apud Santonas aduenit, ubi sacram resurrectionis Dominice festiuitatem solemniter celebrauit, uti habet Fulco comes in  fragmento Historie Andegauensis, et probant uetera passim instrumenta. Consentit auctor Chronici Malleacensis, qui post memoratum concilium Turonense subdit: Inde reuersus est Santonas ciuitatem, et celebrauit ibi sanctum Pascha. Quibus uerbis hic auctor pontificem semel et iterum Santonum urbem adiisse innuit, quod alii scriptores non habent. Eum a Ramnulfo episcopo ibi susceptum fuisse Idus Aprilis scripsit Sirmundus in notis ad Goffridum uindocinensem. At id uno saltem aut altero die antea factum fuisse uel ex hoc solo coniicere licet, quod uerisimile non fuerit Urbanum ipso die Pasche sese itineri commisisse. Certe ante dies octo, uti uidimus, Urbanus Angeliacum appulerat; et quidem constat eum saltem in Paschatis peruigilio  apud Santonas fuisse, ut ex eius bulla colligimus que data est hoc ipso die in gratiam Adhemari abbatis Sancti Martialis Lemouicensis. Insigne est illud priuilegium, quo post confirmatas huic monasterio uarias possessiones et ecclesias, quas singillatim recenset pontifex, »statuit ut, absente Lemouicum episcopo, abbas Sancti Martialis cum maioribus ecclesie canonicis precipue diecesis curam gerat, tum ut episcopalis electio ex eius potissimum arbitrio disponatur; ac denique ut precipua eiusdem Ecclesie negotia, etiam presente episcopo, eius consilio peragantur.« Hanc bullam, quam ex autographo Lemouicensi noster Stephanotius descripserat, et ex aliis quoque mss. et editis habemus,  uir clarissimus Stephanus Baluzius ad aliud quoque, ut ipse mihi testatus est, autographum contulit in monasterio Cluniacensi, sed que ibi habetur absque bulla plumbea, et nonnulle occurrunt uarie lectiones. In utroque autem autographo data dicitur anno 1097 pro 1096, quod et in aliis plerisque indubitate prorsus fidei instrumentis obseruare licet; in quibus scilicet iuxta Pisanum calculum annus ab Incarnatione Domini, mense Martio precedente annum currentem incipit. Idem priuilegium Paschalis II altera bulla, que anno 1103 Rome data est, et plumbo sigillata, confirmauit. Utriusque autographum a se Cluniaci uisum fuisse mihi testatus est eruditus Baluzius.

Feria secunda Pasche, que dies 14 erat Aprilis,  confirmauit ibidem pontifex possessiones omnes monasterii Sancti Albini Andegauensis, data bulla. Diploma eadem die et in eadem urbe datum, in gratiam Monasterii Noui Pictauensis, in quo ea refert pontifex que in conuentu apud Hilarium habito, de quo supra diximus, statuta fuerant, occasione controuersiarum que inter canonicos Sancti Hilarii et monachos Monasterii Noui in prioratu S. Nicolai degentes exorte fuerant. Denique eodem etiam die pontifex consuetudines Ecclesie Remensis confirmauit ad petitionem canonicorum eiusdem Ecclesie, qui ad Urbanum aliquot e suis, quos ille benigne excepit, ea de causa legauerant. Pontificias litteras refert Guillelmus Marlotus, qui censet consuetudines in eo rescripto memoratas illas ipsas  esse que ab eo tomo II metrop. Remensis edite sunt.

In eadem urbe pontifex Ebloni iam tot uicibus ob inuasionem ecclesie Sancti Georgii Oleronis insule excommunicato maledixit, quod iudicio archiepiscoporum, episcoporum, abbatum et religiosorum clericorum comprobatum fuisset iamdiu iniuste terram monachorum uindocinensium tenuisse. Quare a papa maledictus discessit; datumque Amato Burdigalensi archiepiscopo mandatum ut Guillelmum Aquitanorum ducem adiret, eum adhortandi causa ut eiusdem terre restitutionem uindocinensibus faciendam procuraret, quod reipsa factum est. Hec omnia in eiusdem ducis charta referuntur, quam, etsi iam a  Beslio editam, recudere tamen ex chartario uindocinensi uisum est, quod in ea tota huius rei series perspicue habeatur, multumque ad illustranda Urbani Gesta conferre possit.

His temporibus monachi Cluniacenses, qui ab aliquot annis uetustum Sancti Eutropii monasterium Santonense incolebant, et renouarant cryptam in qua sancti martyris reliquie continebantur, cum duobus altaribus: quare preclaram hanc nacti occasionem, pontificem adierunt, eumque rogarunt ut unum saltem ex his altaribus propria manu consecrare non dedignaretur; quorum petitioni ille annuit, relicta alterius altaris consecratione Ramnulfo episcopo diecesano. Hoc autem factum fuisse Dominica in albis legitur in ueteri notitia ab auctore equali  conscripta, quam in huius uoluminis Appendice referemus. Unde colligitur duas circiter hebdomadas Urbanum apud Santonas exegisse.



CCLX. An Inculismam adierit Urbanus.

An inde Inculismam adierit, incertum. At ex Historia eius urbis episcoporum et comitum caput 33, tomo II Bibliothece Labbeane edita discimus restitutionem cuiusdam prepositure ecclesie Sancti Petri, id est cathedrali, factam, Adhemaro episcopo efflagitante, ab eo pontifice confirmatam fuisse.



CCLXI. Burdigale dedicat maiorem ecclesiam.

uerum, ut ut sit ea de re, certum est Urbanum sub finem Aprilis Burdigalam appulisse, ubi primo die Maii Maiorem ecclesiam solemni ritu dedicauit: id discimus ex ueteri codice apud Lopesium laudato;  qui licet hanc consecrationem anno 1026 factam fuisse mendose preferat, eam tamen anno presenti consignandam esse rerum gestarum series inuictissime probat. Certe Urbanus ipse in rescripto ad canonicos Burdigalenses, testatur eius urbis Maiorem ecclesiam a seipso consecratam fuisse; et qui in eo scripto recensentur, eius itineris comites erant. At non abs re erit huc proferre eius solemnitatis descriptionem ex ueteri illo codice, prout a Darualio in supplemento chronice Burdigalensis, et a Lopezio cap. 5 Historie eiusdem urbis exhibetur. »Anno Incarnationis Domini 1016, lege 1096, uidelicet Kalendis Maii, dedicata fuit Ecclesia Burdigalensis, que est domus Domini, in honorem beatorum apostolorum Andree et Petri, et beati Ioannis  Baptiste, sancti Stephani, Laurentii, uincentiique martyris, et beati Macarii confessoris, sanctarumque uirginum Agathe, Eulalie, quarum reliquie condite sunt in maiori altari in ipsa consecratione a domino papa, et ab Amato sancte Romane Ecclesie legato Burdigalensique archiepiscopo. Adfuerunt quinque decani, Simeon Agennensis episcopus, Bruno Signensis episcopus, Albertus  Albanensis et alii cardinales.« Mirum est eius dedicationis anniuersarium die 21 Aprilis celebrari, forte ob concursum festiuitatis beatorum Iacobi et Philippi, aut forte ob aliam eius ecclesie antiquam consecrationem.



CCLXII. Neraci dedicat ecclesiam monasterii S. Thome.

 Pontifex Neraco, quod uasconie oppidum est, transiens, ibi solemniter consecrauit ecclesiam in honorem S. Thome et sancti Nicolai, in qua Arsinus de Albione, data eo pacto Loci uilla, monacho e Sancti Petri Condomiensis monasterio accitos locauit precibus Raymundi eius fratris, qui tunc Condomii abbas erat. Eius loci cenobite seculo decimo sexto monachos ecclesie Condomiensis, que in cathedralem a Ioanne XXII, erecta fuerat, imitati, togam secularem in canonicos conuersi induerunt. Breuem eius dedicationis notitiam e chartario Condomiensi dabimus in Appendice.



CCLXIII. Leiraci monasterii Montis Alti confirmat Cluniaco.

Nonis seu 7 die Maii idem pontifex Leiracum  inuisit, ubi prioratus est ordinis Cluniacensis, ibique rescripto ad Hugonem Cluniaci abbatem dato cellam S. Michelis de Monte Alto cum omnibus eius appendiciis Cluniaco a Willelmo, postea archiepiscopo Ausciensi, cum monachus factus est, collatam confirmauit. Illud rescriptum olim dabitur inter Urbani epistolas ex ueteri apographo, forte autographo, descriptum.



CCLXIu. Tolose dat priuilegium Moyssiaco. Priuilegium S. Orientii.

Eadem die, si non fallunt chronice note in exemplis nostris, aut certe locus dati rescripti sincerus est, Tolosam aduenit pontifex, ubi litteras, num. 192 ad uicinos episcopos dedit in gratiam monachorum Moyssiacensium, ut eorum bona, quisque in sua  diecesi, tuerentur.

Post aliquot dies monasterium Moyssiacense ipse pontifex inuisit, ibique III Idus Maii alias litteras sancto Hugoni scripsit in gratiam monachorum Cluniacensium S. Orientii prope urbem Ausciorum, quibus, ut iam a Leone IX sancitum fuerat, confirmat ius cemeterii. Has litteras idem pontifex alio rescripto confirmauit, ut inferius suo loco dicemus. Eiusdem monasterii altare S. Saluatoris consecrauit Urbanus, si Chronico credamus quod Aymericus de Peyrac huius loci abbas conscripsit. Idem refert Urbano ibidem existente unum cardinalem obiisse, ac in arcu monasterii fuisse tumulatum, ad cuius sepulcrum se uidisse testatur in altum pendere capellum  suum, nimia uetustate quasi penitus consumptum.



CCLXu. Tolose dat priuilegium Belliloci. Dedicat ecclesiam S. Saturnini. Lis canonicos Tolose inter et Clusinos.

Tolosam reuersus pontifex Bellilocense monasterium apud Lemouicos, quod nulla ibi seruaretur disciplina regularis, Cluniacensi ordini addixit, datis ea de re litteris ad sanctum Hugonem die 23 huius mensis.

Die autem sequenti, id est IX Kalendas Iunii, Urbanus ecclesiam Sancti Saturnini in eadem urbe solemniter dedicauit, ut uarii auctores obseruarunt, ipseque pontifex in bulla ad eiusdem Ecclesie canonicos post aliquot menses data testatus est. Certe  Paschalis II in epistola ad Aragonum regem ait ecclesiam Sancti Saturnini ab Urbano decessore suo cum septemdecim archiepiscopis et episcopis consecratam, et priuilegiis apostolicis munitam fuisse, et Amelius Tolosanus antistes confirmauit priuilegia a Gregorio uII, Urbano II et Paschali II de libertate ecclesie Sancti Saturnini concessa. Sed rem fusius exponit antiqui Chronici auctor apud Catellum, libro II Historie comitum Tolose, cap. 3, et in Appendice ex ueteri cod ms., in quo hec leguntur: »Anno Domini 1096, indictione Iu, nono Kalendas Iunii dominus papa Urbanus cum archiepiscopo Toletano Bernardo, et Amato Burdegalis archiepiscopo Pisanoque archiepiscopo et Tisano  archiepiscopo, Gallero Albiensi et Petro Pampilonensi episcopo  cum aliis decem consecrauit ecclesiam Sancti Saturnini martyris Tolose episcopi, et altare in honorem eiusdem martyris gloriosissimi, et sancti Assiscecli martyris; posuitque maximam partem capitis gloriosissimi Saturnini, reliquiasque sancti Assiscecli martyris et aliorum sanctorum, et reliquias sancti Exuperii episcopi Tolosani.«

Adhuc in ea urbe morabatur pontifex, cum canonici cathedralis ecclesie Sancti Stephani ad eum querelas detulerunt aduersus monachos Sancti Michelis de Clusa, qui ecclesiam Sancte Gauelle, Ecclesie Tolosane collatam sui iuris esse contendebant. Placitum apud Sanctam Mariam Electi indixit pontifex, in quo lis ista dirimeretur; sed renuentibus monachis ad illud uenire, negotium tunc infectum  remansit, cuius totam seriem, sed que nichil ad nos attinet, uidere est in ueteri instrumento apud Catellum libro u Commentariorum historie Occitanie, pag. 875. Certe Clusino monasterio complura harum partium monasteria subiecta erant, inter que ex Urbani bulla que excidit, recensent monasterium Mansi Garnerii prope uirdunum ad Garumnam in diecesi Tolosana, hodie congregationi Sancti Mauri addictum.



CCLXuI. Carcassonam adit Urbanus pontifex.

Relicta Tolosa, Carcassonam pontifex adiit, uti exigere uidetur locorum situs et dierum series. Huc uero quarta feria, die 11 Iunii aduenisse, atque in ea urbe exegisse quinque dies discimus ex ueteribus  historie eiusdem urbis centonibus, qui sic habent: Anno Dominice Incarnationis 1096, indictione Iu, LXXIu [forte, luna XXIu] feria quarta, Urbanus papa Carcassonam ingressus est, et missas ibidem celebrauit; uiuos et defunctos benedicens absoluit, etiam ecclesie Beati Nazarii, id est cathedralis, saxa benedixit; que scilicet, ut interpretatur Beslius, ad perficiendam hanc ecclesiam iamdudum antea inchoatam, parata fuerant; et subsequenti sexta feria super beate Marie semper uirginis sanctique Saluatoris altare missas celebrauit, sermonem nobis fecit, cemeterium propriis manibus salis aspersione absoluit; et sic diebus quinque nobiscum commoratus, uiuis ac defunctis consignalis cum laude et gratiarum actione discessit. His consentiunt Beslius in Historia episcoporum  Carcassonensium, et Sammarthani in eorumdem catalogo tomo II Gallie Christiane. Porro abbatia Sancte Marie et Sancti Saluatoris, cuius hic altare memoratur, in suburbio Carcassonensi sita, seculo sequenti transiit ad canonicos seculares; que postea in Albigensium bellicis tumultibus destructa, tandem, seu potius, locus ubi sita erat, Patribus Capucinis cessit, qui ibi conuentum habent. Huic loco, uti obseruat Beslius, preerat anno 1085 Pontius abbas; sed an tunc adhuc in uiuis esset, quando Urbanus huc accessit, incompertum est. Petrus uero Ecclesie Carcassonensis tunc episcopus erat. Exstat in eiusdem urbis diecesi nobile monasterium Beate Marie de Crassa; cui etiam  Urbanus priuilegium, sed quod excidit, indulsisse dicitur in subsequentium pontificum bullis.



CCLXuII. Adit tum Temerias. Priuilegium Pampilone.

Inde profectus Urbanus natiuitatem sancti Ioannis Baptiste in Tomeriarum oppido, nomine et monasterio Sancti Pontii, quod in cathedralem ecclesiam postea erectum est, insignito celebrauit, ubi hac ipsa die confirmauit priuilegia aliaque iura Ecclesie Pampilonensis, cuius dieceseos limites singulatim expressit. Bulla pontificia ea de re Petro de Roda seu de Rota eiusdem urbis episcopo, qui antea Tomeriensis monachus fuerat, inscripta est.



CCLXuIII. Magalonam consecrat Urbanus.

Urbanum exinde ad Montempessulanum diuertisse  ex Iuonis Carnoteni epistolis facile colligitur; at non ita constans est apud multos, an insulam Magalonensem, quod ab eo pontifice hoc aut precedenti anno factum fuisse consentiunt omnes, tunc consecrauerit. Certe si anno 1095 Astensem ecclesiam Urbanus in Gallias properans, uti diximus, dedicauerit Kalendis ipsis Iulii, dici non potest eum exeunte Iunio eiusdem anni Magalone exstitisse. Et quidem si sibi constaret Arnaldus de uerdala Magalonensis episcopus in serie suorum antecessorum, nulla superesse uideretur difficultas. At ille res et tempora confundit. Is enim hanc insule benedictionem anno 1096 consignat, sed statim ei subiungit concilii Aruernensis celebrationem; quod quidem concilium anno 1095 habitum fuisse nemo inficiari  potest. Si tamen notis chronicis, quas ille auctor profert, stare uelimus, et certe multo facilius in assignando anno quam in notis chronicis referendis, quas ipse non uidetur excogitasse, falli potuit; id ab Urbano prestitum fuisse hoc anno 1096 multo uerisimilius est, cum scilicet in Italiam repedaret. Hic nempe auctor ait pontificem in apostolorum peruigilio Magalonam aduenisse, ac secunda sui aduentus die, que Dominica erat, insulam benedixisse; que quidem note nequaquam anno 1095, omnino uero 1096, conueniunt. Hoc quippe anno, dies 29 Iunii, sanctis Petro et Paulo sacra, in Dominicam incidebat. Sed referre iuuat integrum Arnaldi locum, in quo omnia Urbani apud Magalonam gesta  paucis uerbis representat. »Anno, inquit, 1096, in uigilia apostolorum Petri et Pauli, Urbanus papa II, qui ad uisitandas et confirmandas Gallie ecclesias Alpes transierat, ad preces Gotofredi episcopi intrauit Magalonam, ibique stetit per quinque dies; et tunc secunda die aduentus sui scilicet die Dominica, congregato totius pene Magalonensis episcopatus clero et populo, sermone facto, assistentibus archiepiscopis Pisano et Tarraconensi, ac episcopis Albanensi, Signensi, Nemausensi et Magalonensi, presentibus comite Substantionensi, Guillermo Montispessulani domino, confluentibus undique terre nobilibus, totam insulam Magalonensem solemniter consecrauit, et omnibus in ea sepultis et sepeliendis absolutionem omnium delictorum concessit, et multa  alia priuilegia eidem Ecclesie donauit, et secundo loco post Romanam Ecclesiam honorificandam decreuit, et ut se fideles de quibuscunque locis ibidem sepeliri facerent diligenter monuit. Et tunc constitutum est ab ipso Gotofredo episcopo ut, in commemoratione ac ueneratione processionis huiusmodi, singulis annis a clero et populo hac die in circuitu dicte ecclesie processio solemnis fiat, et duodecim pauperes reficiantur.



CCLXIX. Apud Montempessulanum agit de electione episcopi Parisiensis.

Apud Montempessulanum, que urbs hodie Magalonensis episcopi sedes est, pontifex rogante rege Philippo de electione Guillelmi in episcopum Parisiensem inquisiuit; quippe qui nonnullis ob id fidei  dubie habebatur quod Guillelmus ille electus Bertrade, quam Philippus, uxore repudiata, sibi copulauerat, frater esset, ac proinde locus erat suspicandi ne a clero Parisiensi fauore aliquo aut timore humano ille postulatus fuisset. Rem in partibus examinandam Iuoni Carnotensi episcopo, uiro integro et ab omni adulatione ualde alieno, qui tunc in Romana curia uersabatur, commisit Urbanus, ita ut si omnem Simonie suspicionem iuramento amolirentur canonici Parisienses, Guillelmus a Richerio Senonensi suo ipsius metropolitano ordinari posset, indulta ei hac solum occasione, pallii utendi licentia, que ei in concilio Aruernensi, ob denegatam Hugoni Lugdunensi primati obedientiam, interdicta fuerat. Et quidem cum dato sacramento clerici Parisienses  electionem a seipsis factam purgassent, Guillelmus ante festum sancti Remigii a Richerio ordinatus fuit. Id narrat ipse Iuo in epistolis 50 et 54, qui iam ante illud tempus in eiusdem electi gratiam scripserat, epist. 43, quod ille, utpote in Ecclesia Carnotensi enutritus, probe ei notus esset. Hic porro obseruare iuuat quam Urbanus sollicitus fuerit ne in ordinationibus episcoporum aliquid sinistri obreperet; has enim ob id solum adhibuit cautiones uigilantissimus pontifex, ut uel omnem mali speciem ab hac electione amoliretur.



CCLXX. Nemausi concilium celebrat Urbanus. Ecclesiam cathedralem consecrat. Lis episcopum Tolose inter et canonicos S. Saturnini. Priuilegia S. Saturnini confirmata. Figiacenses inter et Conchenses controuersia. Raymundi cessio facta S. Egidio. Riuipullensis monasterii iura seruata. Primatus Lugdunensi episcopo assertus. Guibertus abbas Antissiodorensis depositus. Anselli Bellouacensis electi causa suspensa. An Philippus rex ibi depositus? Monachi uindicati. Priuilegium S. Martini a Campis.


Ineunte mense Iulio Urbanus Nemausi, que nobilis est Narbonensis prouincie ciuitas, concilium habuit, quod ab eo primum Arelatam indictum fuisse ex eiusdem pontificis epistola ad Richerium Senonensem modo laudata iam obseruauimus. In eo concilio nonnulla que in prioribus synodis statuta fuerant, confirmata fuere, nonnulla etiam de nouo sancita, que simul sexdecim canonibus in uulgatis conciliorum editionibus comprehenduntur,  at eius Acta perierunt. Quare ut aliquid preter memoratos canones, qui cum aliis Urbani conciliis olim dabuntur, hic exhibeamus, iuuat hic ea referre que in uariis antiquis monumentis de hac synodo reperire licuit. Et primo quidem nonnulli recensentur antistites ex his qui Nemausensi concilio interfuerunt, in charta Raymundi comitis, qua monasterio Sancti Egidii uallem Flauianam confirmauit. Ii sunt metropolitani omnino sex, Daimbertus Pisarum, Hugo Lugduni, Amatus Burdigale, Bernardus Toleti, qui tres apostolice sedis legati erant, Hugo Bisuntinus et Guido uiennensis archiepiscopi: episcopi quinque scilicet, Gauterius Albanensis, Bruno Signensis, Gotofridus Magalonensis, Hugo  Antissiodorensis et Bertramnus Nemausensis;  cardinales non episcopi quinque, inter quos erat Richardus abbas Massiliensis. Chartam ipsam ex Spicilegio Acheriano ubi integrior habetur, quam in conciliis Labbeanis, habes in Appendice. Porro tres etiam alios episcopos Hispanos, scilicet Berengarium Tarraconensem, Bernardum Gerundensem, et Artaldum Helenensem; et totidem abbates, Petrum Coxanensem, Benedictum Balneolensem et Bernardum Riuipollensem ad eamdem synodum conuenisse scribit Petrus de Marca in Marca Hispanica, col. 472 et ex eo cardinalis Aguirius tomo III Conciliorum Hispanie. At plures ex ipsius Urbani diplomate in causa episcopi Tolosani et canonicorum S. Saturnini dato habemus. Nam ibi, preter septem metropolitanos supra memoratos, alii tres archiepiscopi,  nempe Radulfus Turonensis, Gibelinus Arelatensis, et Ebredunensis nominantur, quos cum episcopis et abbatibus 86 eidem concilio presentes fuisse testatur pontifex. Aliorum nomina ex aliis monumentis, quorum nonnulla que supersunt infra laudabimus, erui poterunt. Certe exempli causa nemo, ut quidem mihi uidetur, negabit Iuonem Carnotenum eidem concilio interfuisse, qui, seipso teste in epistolis superius laudatis, colloquium tunc temporis cum Urbano habuit apud Montempessulanum de electione Guillelmi in Parisiensem episcopum.

Quo autem die inceperit uel absoluta fuerit illa synodus, nemo, quod quidem sciam, diserte adnotauit.  At pontificem sexta die mensis Iulii iam apud Nemausum exstitisse ex domesticis ecclesie eius urbis cathedralis instrumentis discimus, in quibus eam ecclesiam hac ipsa die ab Urbano consecratam fuisse legitur, astantibus compluribus archiepiscopis et episcopis, cum comite Raymundo. Forte hac solemnitate synodus initium accepit; certe uII Idus, id est die 8 Iulii in ea actum est de controuersia que inter episcopum Tolosanum et canonicos Sancti Saturnini iamdudum uertebatur, queque, ut testatur ipse pontifex in superius laudata bulla die u Idus eiusdem mensis post uarias altercationes definita fuit. Totam uero huius controuersie seriem hic exponere superfluum esset, cum habeatur in laudato Urbani diplomate, et in alia eius bulla ad canonicos  Sancti Saturnini. Utrumque suo loco referetur. Ceterum Urbani iudicio egre consensisse canonicos ecclesie cathedralis Tolosane patet ex ueteri illorum de eadem re instrumento, quod Catellus, et post eum Labbeus tomo X Conciliorum edidere, ubi Calixtum II pontificem, qui Nemausensi concilio, tum archiepiscopus uiennensis, interfuerat, inducunt ita ea de re disserentem: Ego in concilio Nemausensis in quo dominus Urbanus papa prefuit, cum multis aliis interfui, ibique clericos Sancti Saturnini dominum papam interpellantem audiui; quatenus quartam partem oblationum altaris beati Saturnini episcopo Isarno, qui tunc temporis eam in dominio suo tenebat, auferret, et sibi daret; et dominus papa petitionibus eorum condescendi uidebatur,  quibus episcopus Isarnus magnanimiter resistebat, etc. Tum subiungunt Guidonem ipsum cum fratre suo archiepiscopo Briassensi, legendum Bisontinensi, Isarni partes egregie in ipsa synodo sustinuisse, ita ut idem Isarnus nonnisi post absolutum concilium Urbani iudicio consenserit, promisso ei quod de ecclesia Sancti Saturnini semper cum suis uictum haberet, quod et dum uixit habuit. Fatentur tamen iidem canonici quod, rursus examinata postmodum in presentia ipsiusmet Calixti ista controuersia, ecclesia cathedralis post uarias concertationes ea de re multis in locis habitas nichil obtinere potuerit. At id negligentie episcopi, qui tunc Ecclesie Tolosane preerat, tribuendum esse asseuerant. Sed ad concilium reuertamur.

 In eo confirmata sunt omnia priuilegia et iura que Urbanus et Raymundus comes eidem Sancti Saturnini ecclesie in eius dedicatione indulserant. Quod non solum ex pontificiis bullis, sed etiam ex aliis ueteribus instrumentis constat. Duas ea de re chartas exhibet Catellus in Historia comitum Tolosanorum, in quarum priori Bertrandus comes sic decernit, pag. 153: Ecclesiam Sancti Saturnini liberam ab omnibus statuo, sicut melius illam fecit liberam papa Urbanus cum suis episcopis, et pater meus Raymundus comes in consecratione ipsius ecclesie, et in concilio Nemausensi. Idem omnino habet, pag. 166, Willelmus comes Pictauensis cum uxore sua Philippia, in altera charta, que anno 1098  data est.

Die uII Idus, id est 9, Iulii actum est in concilio de controuersia inter Figiacenses et Conchenses monachos occasione coniunctionis facte amborum monasteriorum sub unico abbate mota, que unio multorum dissidiorum origo fuerat. Quid ea de re ab Urbano sancitum in concilio fuerit, dicemus infra, ubi de eius rescripto apud uallem Flauianam ea occasione dato agendum erit.

Die 12 Iulii laudatus comes Raymundus, coram pontificeret uniuerso concilio uallem Flauianam, cum omnibus honoribus et consuetudinibus, quas in ipsa uilla Flauiana et extrinsecis tam iuste quam iniuste tenuerat, Odiloni abbati et monasterio Sancti Egidii  dimisit, uti patet ex eiusdem comitis instrumento, et Urbani bulla illud confirmantis.

Eodem fere modo satisfecit Berengarius Tarraconensis antistes Bernardo abbati Riuipullensi, qui aduersus episcopum querelas ad concilium detulerat, quod insuper habitis sedis apostolice priuilegiis, ecclesias Riuipullensi monasterio subiectas interdixisset. Berengarius quippe hoc se inscio factum fuisse declarauit. Forte id fecerant eo inconsulto clerici Ausonienses, in quorum diecesi, hodie uicensi, que Tarraconensi ecclesie tunc unita erat, situm est Riuipullense monasterium. Quare satis fuit episcopo polliceri sese de cetero priuilegia apostolica fideliter custoditurum. Id narrat illust. Petrus de Marca libro Iu Marce Hispanice, et ex eo cardinalis  Aguirius tomo III Conciliorum Hispanie. At plura habentur in ueteri eiusdem loci Historia, que edita est in Appendice eiusdem Marce Hispan., num. 44. Berengarius quippe, ut ibi dicitur, ne quid simile in posterum attentaretur, monasterii priuilegia laudauit, corroborauit et propria manu firmauit, facta ea de re charta. Et paulo post idem abbas Bernardus Urbanum ad monasterium Sancti Egidii secutus fuisse dicitur, ubi insigne ab eo priuilegium obtinuit, quo omnia eius iura et bona confirmantur.

Conquestus etiam est in synodo Nemausensi Hugo Lugduni antistes aduersus Richerium Senonensem metropolitanum, qui nondum adduci potuerat ut, iuxta conciliorum Aruernensis et Turonensis  decreta, primatum Ecclesie Lugdunensis cognosceret, et quidem confirmatus iterum fuit Hugoni primatus in hac synodo, sed nunquam ei sese Richerius subiecit, qui ea de causa interdictus paulo post e uiuis excessit, ut ex Urbani ipsius rescripto anno 1099 dato colligere licet.

In eodem concilio Guibertus Sancti Germani Antissiodorensi abbas ab Humbaldo eiusdem urbis episcopo citatus ob uaria crimina que ei impingebantur, loco cedere coactus est; eius baculum Urbanus episcopo tradidit, eo pacto ut huic monasterio aliquem e Casa Dei, aut Maiori Monasterio, aut Cluniaco monachum preficeret, qui in loco tam illustri, sic et merito quidem appellatur, disciplinam regularem  restaurare niteretur. Id fusius narrat Guido eiusdem loci abbas in gestis antecessorum suorum tomo I Bibliothece Labbeane. Atque ea occasio fuit Cluniacenses in hoc monasterium inducendi, uti colligitur ex Urbani rescripto, de quo inferius dicemus. Aliam causam insignem in eadem synodo agitatam discimus ex epistola Lamberti episcopi Atrebatensis ad Paschalem II papam, in qua ait Gerardum Morinorum episcopum in Nemausensi synodo ab omni episcopali officio suspensum a beate memorie Urbano fuisse Et quidem Manasses Remorum archiepiscopus eidem Lamberto scripsit, ut ei curam Morinorum ecclesie ad se, inquit, deuolutam committeret, quod exsequendi officii sui potestas Gerardo eius Ecclesie episcopo, non esset concessa. Qua autem de  causa hec Gerardo iniuria illata fuerit, nec ibi nec in aliis epistolis t. u Baluzianorum Miscellaneorum editis usquam exprimitur. Malbranchus ait, libro IX De Morinis, cap. 7, Gerardum de Simonia accusatum fuisse, ac etiam conuictum quod pecunia, sed eo inscio, ad procurandum ei hunc episcopatum data fuerit. Rem apertius exponit auctor uite beati Ioannis, qui Gerardo in ea sede successit. Hic nempe ait Gerardum a clero quidem electum et a populo expetitum fuisse; sed regis assensum eo quidem inscio, pactione pecunie obtentum fuisse, quam pecuniam Gerardus postea soluere coactus fuerat. Id procul dubio ignorauerat Gregorius uII, qui lib. II, epist. 1 Roberto Flandrie comiti Gerardum canonice electum et per ostium in ouile Christi ingressum  commendauit. Ut ut sit, causam eius episcopi iudicatu difficilem fuisse ex laudatis epistolis colligitur, ex quibus nempe patet Gerardum ab omni episcopali officio suspensum quidem, sed non exauctoratum fuisse. Unde ipse Lambertus Atrebatensis anno sequenti eius causam pontifici commendare ueritus non est, ut infra uidebimus.

Similem ferme sortem eo in concilio habuit Anselli Bellouacensis electi causa, que ibi agitata quidem, sed minime definita fuit. Quamuis enim multi, inter quos erat Hugo Lugduni antistes, pro Ansello intercederent, noluit tamen pontifex eius electionem approbare; sed nec eam irritauit, ut ex Iuonis epistola 55 colligitur, in qua Urbanum adhortatur ut Ansello fauere pergat, succurratque Ecclesie Bellouacensi  hunc ambienti ac propter eius ordinationis suspensionem magnis turbis agitate, aut rem per seipsum absoluendo, aut certe permittendo eius iudicium metropolitano ceterisque prouincie episcopis. De eodem Ansello scripsit Urbanus ad Hugonem epist. 200.

Si Chronico Malleacensi fidem habeamus, Philippus rex Francorum eo in concilio ab Urbano Ecclesie reconciliatus est. Nec dissentit Bertoldus, licet locum ubi id factum fuerit non exprimat, hec in Chronico scribens: Philippus rex Galliarum, iamdudum pro adulterio excommunicatus tandem domino pape, dum adhuc in Galliis moraretur, satis humiliter [ad] satisfactionem uenit; et abiurata adultera in gratiam  receptus est, seque in seruitium domino pape satis promptum exhibuit. Ex quibus uerbis nonnulli inferunt Philippum Nemausi synodo presentem fuisse, quod tamen, silentibus auctoribus, uerisimile non est, maxime eum eius nomine Iuo adierit Urbanum atque cum eo apud Montempessulanum tunc collocutus fuerit. Imo Philippus ante anni sequentis initia non uidetur plene fuisse Ecclesie reconciliatus, uti patet ex ipsiusmet pontificis epistola ad Manassem Remensem ceterosque Francie episcopos ea occasione data, que in Collectione dabitur. His adde canonem 10 huius concilii contra adulterinas nuptias, qui Philippum tangere uidetur. Fabulas narrat canonicus Turonensis in Chronicis, cum ait Philippum ea occasione amisisse omnes regni sui  episcopatuum electiones, ac electionem Andegauensis episcopi comiti Fulconi tum collatam fuisse.

Monachorum etiam partes monasticeque uite dignitatem et sanctimoniam egregie tuiti sunt Patres Nemausensis concilii aduersus eorum emulatores, qui ipsos temerario ausu, ut antiquiorum exemplo aiunt, a clericalibus functionibus arcere nitebantur. Id duobus potissimum canonibus prestitum est. Hec de concilio Nemausensi.

Solutum erat, ut uidetur pridie Idus Iulii, qua die Urbanus monasterium Sancti Martini a Campis prope Parisios ordini Cluniacensi asseruit, eiusque possessiones, quas singillatim recenset, confirmauit, indulto ea de re priuilegio quod Hugoni Cluniacensi abbati inscriptum est.



CCLXXI. Urbanus apud S. Aegidium. Eius preceptum pro Figiaco. Priuilegium Riuipultense. Priuilegium Balneolense.


Hac ipsa die aut certe sequenti, Nemauso egressus pontifex, diuertit ad Sanctum Aegidium in ualle Flauiana, ibique ea que in synodo Nemausensi sancita fuerant de controuersia inter Figiacenses et Conchenses monachos rescripto confirmauit, dato in ipso monasterio Sancti Aegidii Idibus Iulii, quod ex ueteri membrana edidit noster Ioannes Mabillonius Sec. III Bened., parte II, pag. 448, ubi legitur statutum fuisse ut uterque locus proprium, seu, ut ibi loquitur pontifex, cardinalem abbatem haberet, ita tamen ut Figiacum, quod Cluniacenses repetierant, sub cura et prouisione Cluniacensis abbatis remaneret.  At in alio apographo, quod ex archiuo Figiacensi descriptum nobiscum communicauit uir claris. Stephanus Baluzius, pretermissa abbatis Cluniacensis mentione, definitum in concilio dicitur fuisse ut utrumque monasterium sisteret sub proprii sui abbatis cura. Utra autem lectio sit preferenda alii uiderint; at certum est Figiacense monasterium sub Cluniacensi ordine perseuerasse usque ad seculum XuI, quo eius loci monachi, abiectis cucullis, in seculares canonicos mutati sunt. Rescriptum illud cum lectionum uarietatibus inter Urbani epistolas dabitur.

Die XuII Kalendas Augusti, occasione eorum que aduersus Riuipullensis monasterii ecclesias facta fuerant, uti paulo antea dicebamus, Urbanus eiusdem  monasterii priuilegia, recensitis etiam singulatim eius possessionibus, firmauit insigni bulla, in monasterio S. Aegidii data. Postridie, idem Urbanus monasterium Balneolense apostolico priuilegio, quod Benedicto abbati inscriptum est, ibidem muniuit. Porro istud priuilegium, sicut et precedens, illust. Petrus de Marca libro Iu Marce Hispanice ad annum 1097 retulit. Sed note alie chronologice, rerum gestarum series et locus in quo data fuerunt, inuicte probant ea ad annum 1096 reuocanda esse, licet 1097 preferunt, iuxta calculum Pisanum, quo, ut iam non semel obseruauimus, anni initium a Martio precedente desumitur.

Die XIu Kal. Augusti insigne priuilegium concessit Galburgi seu Walburgi Iuuiniacensi Sancte Scholastice  abbatisse in diecesi Treuirensi, quod laudatum fuit in placitatione an. 1128 inter Lanzonem abbatem Sancti Michelis ad Mosam et Harduidem abbatissam Iuuiniaci, a Baluzio edita tomo Iu Miscellan., ex qua colligitur Harduidem anno 1124 electam fuisse decem et octo annis post Walburgis mortem, que proinde anno 1106 obiisse dicenda est.

Sequenti die Urbanus adhuc in monasterio Sancti Aegidii uersabatur, uti indicat eius diploma pro ecclesia Sancti Saturnini, in quo pontifex causam inter canonicos eius ecclesie et Isarnum Tolose episcopum, in concilio Nemausensi, uti supra diximus, agitatam fuse exponit.



CCLXXII. Auenione aliud datum ab Urbano priuilegium. Item pro S. Aegidio. Item pro monasterio S. Andree. Auenionis ecclesia canonicis regularibus data.


Eadem ferme repetit in bulla ad canonicos eiusdem ecclesie post duos dies data apud monasterium Montis Andaonis, seu Sancti Andree situm in suburbio Auenionensi, quod hodie uillanoua appellatur. Qua etiam ipsa die, scilicet 22 Iulii, confirmauit donationem uallis Flauiane a Raymundo comite monasterio Sancti Aegidii factam in concilio Nemausensi, uti suo loco diximus. Ne uero ipse erga suos hospites ingratus uideretur, die sequenti monasterium Sancti Andree, in quo tunc degebat sub apostolica tuitione suscepit ac priuilegiis muniuit, data ea de re bulla Petro abbati inscripta. Aiunt Sammarthani  tomo I Gallie Christiane ex publicis Ecclesie Auenionensis tabulis eiusdem urbis principalem ecclesiam ab Urbano II canonicis regularibus traditam fuisse, ac inter illos Alfonsum Aragonie regem, qui tunc prouincie comes erat, annumerari uoluisse; quod inficiari nolimus, at qua id occasione factum fuerit non referunt, nec uacat diuinare.



CCLXXIII. An pontifex Arelatem adierit.

Haud magis liquet an unquam idem pontifex Arelatem adierit, ubi tamen a Gibelino eiusdem urbis archiepiscopo, qui tum in pontificio comitatu erat, cum e Galliis in Italiam rediret, magnifico apparatu exceptus fuisse dicitur. Hoc quidem nonnulli cum Saxio et Sammarthanis scribunt, sed non ex certis monumentis, certe nulla omnino in eius rei confirmationem  ferunt. Constat quidem ex ipsiusmet pontificis epistola iam non semel laudata ad Richerium et alios episcopos Gallicanos, synodum eam in urbem ab eo indictam fuisse. At haud minus liquet eam synodum ibi non fuisse celebratam, quod quidem confirmari potest ex Iuonis epistola 56 respondentis Philippo regi conquerenti aduersus Hugonem Lugdunensem, quod post duo hoc anno in Galliis ab ipso pontifice habita concilia, id est Turonense et Nemausense, tertium, uidelicet post Urbani discessum conuocasset. Unde coniicitur synodum que Arelatem ab Urbano conuocata fuerat, hanc ipsam esse quam idem pontifex Nemausi celebrauit. Haud tamen plane inficiari nolumus Urbanum Arelatem. a qua urbe tunc haud procul aberat, inuisisse.



CCLXXIu. Montismaioris priuilegium Cabellione datum.


Forte tunc ibi erat pontifex, cum ei Guillelmus Montis Maioris prope eamdem urbem abbas libellum supplicem obtulit aduersus ecclesie sue bonorum inuasores. Et quidem Urbanus post aliquot dies, tertio scilicet Kal. Augusti, apud Cabellicum eiusdem monasterii priuilegia et possessiones ad Guillelmi abbatis petitionem confirmauit data bulla, que simul cum laudato libello supplici dabitur. In ea uero bulla non omnia bona monasterii recensentur de quibus abbas in libello suo conquestus fuerat, quod, ut quidem opinor, noluerit pontifex inauditis partibus aliquid de iis que controuertebantur, aut que in priuilegiis superiorum pontificum non diserte  expressa erant, pronuntiare. Hic uero obseruare libet quod in hac Urbani bulla, pro consueta eius Scripture sacre sententia, habeantur simpliciter hec uerba legimus, confirmamus, que etiam in aliis eius bullis similiter adhibita inuenimus.



CCLXXu. Apte ecclesiam S. Eusebii consecrat Urbanus.

Initio mensis Augusti Aptam Iuliam adiit pontifex, ubi, testante Anastasio Iu summo pontifice, ecclesiam suburbanam monasterii Sancti Eusebii consecrauit. Sic enim ille habet in bulla anno 1154 eidem monasterio concessa: Omnem libertatem, franquesiam supradicti monasterii per antecessorem nostrum Urbanum, qui ecclesiam S. Eusebii consecrauit, priuilegium contributum presentis priuilegii pagina roboramus.  Hanc uero dedicationem anno presenti factam fuisse colligimus ex domesticis instrumentis eiusdem loci, in quibus Urbanus Guilafredi abbatis tempore basilicam Sancti Eusebii a fundamentis de nouo erectam Nonis Augusti solemni pompa ac ritu consecrasse dicitur. Certe Urbanum hoc anno in ea regione exstitisse certum est; dies uero Nonarum Augusti, quem hic temere designatum nemo dixerit, indicat id ad hunc potius quam ad precedentem annum reuocari debere. Nam ipsis Nonis Augusti anni precedentis Urbanus ualentie cathedralem ecclesiam, uti suo loco diximus, consecrauit. Communis est autem in his partibus opinio, non modo ecclesiam Sancti Eusebii, sed etiam alteram prioralem  uicini uici, qui Clarusmons dicitur, ubi olim insigne erat castrum, ab eodem pontifice fuisse consecratam, in cuius rei signum, ut quidem putant, uisebatur manus dextera quasi populum benedicens ad parietem in utraque ecclesia exsculpta, que figura licet apud Sanctum Eusebium, in basilice instauratione excisa sit, perstat tamen etiam nunc supra maiorem portam ecclesie Clarimontis, quam reipsa in dedicationis eius memoriam appositam fuisse innuit inscriptio ei uicina ueteribus characteribus: II IDUS IANUARII DEDICATIO ECCLESIAE. Sed que Urbano competere non potest, nisi forte posita sit post aliquod temporis interuallum ab uno aliquo, qui cum Bertoldo putauerit, Urbanum Natalium Christi festiuitatem Arelate celebrasse.



CCLXXuI. An Massiliam inuiserit.


Si Guesnaio et aliis recentioribus auctoribus fidem habeamus, Massiliam quoque inuisit Urbanus, cum e Galliis in Italiam repedaret, ubi, ut aiunt, a Sancti uictoris celebris monasterii cenobitis magno apparatu receptus est. At altum est ea de re apud ueteres silentium; imo nec liquet qua uia, quoue die e Galliis excesserit, quamuis certum sit ipsum aliquot hebdomadas in regionibus illis maritimis exegisse



CCLXXuII. Crucesignatorum profectio.

Dies 25 Augusti, uti discimus ex ipsius Urbani epistola ad Robertum Flandrie comitem superius laudata, indicta erat ad crucesignatorum profectionem, que forte presente adhuc in Galliis Urbano inita fuit. Sic de ea inter ceteros loquitur Fulco  comes Andegauensis in fragmento historie, ubi, post recensita uaria itinera que pontifex huius anni initio confecerat, sic prosequitur: »Sequenti estate ex precepto eius inierunt iter Ierosolymitanum non solum populi, sed etiam duces populorum, quorum nomina ad euidentiam posterorum hic adnotata sunt, Hugo Magnus frater Philippi regis Gallorum, Rotbertus dux Northmannorum, Rotbertus comes Flandrie, Raymundus comes de sancto Aegidio, Stephanus comes Blesensis filius Theobaldi Campanie comitis, Godefredus Lotharingorum, et pater eius Eustachius comes Bolonie: quorum societati Podiensis episcopus, Adhemarus expeditionis dux ab Urbano institutus in concilio Aruernensi, est adiunctus, multique alii magne uirtutis proceres et episcopi . . .  Multi per Pannoniam causa breuiandi itineris; complures portum Sancti Nicolai, id est Barii in Apulia, Constantinopolim peruenerunt.« His consentiunt alii auctores qui habentur in unum collecti in libro De gestis Dei per Francos. Ex quibus Fulcherius refert complures per turmas singulis mensibus a Martio ad Octobrem profectos fuisse, prout sese opportune offerebat occasio, quod etiam adnotauit anonymus, sed equalis auctor quem hactenus ineditum noster Mabillonius tomo I Musei Italici euulgauit. Ceterum nonnullos temeritatis arguit laudatus Fulco, quod ceteris non exspectatis mare transmiserint, et ea occasione ab infidelibus fusi uictique fuerint.

 Iam uero Urbanus e Galliis excesserat, cum episcopi, qui ab eo designati fuerant ad litem dirimendam, que inter Psalmodienses, et Sancti uictoris Massilienses monachos uertebatur, in Caissaro castro aggregati die 16 Septembris eam definierunt, Psalmodiensibus a uictorinorum subiectione liberatis. Huius rei instrumentum quod sane preclarum est in Appendice referemus.



CCLXXuIII. Urbanus in Italiam reuersus.

Itaque dominus papa, inquit Bertoldus, bene dispositis rebus in Gallia, post reconciliationem regis Gallorum. et post multa concilia, tandem in Longobardiam cum magno triumpho et gloria repedauit; et exaltationem sancte crucis apud Hortorium [forte, Mortarium], qui locus insignis est inter Ticinum  et Nouariam in ducatu Mediolanensi, prope Papiam solemniter celebrauit, multosque episcopos et principes in suo comitatu habuit.

Paulo post, id est uIII Kal. Octobris, ex ueteri catalogo apud Mabillon. tomo I Musei Italici edito, Arnulfus Mediolani antistes excessit e uita, cui Anselmus de Buiz substitutus stolam seu pallium archiepiscopale per legatum domini pape sibi delatam induit, ut narrat Laudulfus de Sancto Paulo apud Puricellum et Ughellum tomo Iu Italie sacre. uereor tamen ne hec pallii per legatum delatio ad alterum Anselmum, de quo diximus ad annum 1093 reuocanda sit, ut ex Pandulfo in Urbani uita ibi obseruauimus.



CCLXXIX. Cremone priuilegium dat S. Basolo.

 Pridie Idus, seu die 14 Octobris, Cremone pontificem hospitatum fuisse colligimus ex bulla ibidem concessa monasterio Sancti Basoli in agro Remensi. Etsi enim annum 1098 in ueteri apographo, quo usi fuimus, preferat, hanc tamen ad presentem annum referri debere persuadent, preter locorum circumstantiam omnes note chronologice ibi apposite. In ea, sicut et in presenti, pro Scripture sententia, hec uerba referuntur intersertis crucibus, legimus, firmamus, sancte Basole, que forte pontifex adhibuerit ob singularem eius affectum in Sanctum Basolum, in cuius monasterii uicinia natus aut certe educatus fuerat. Ea nempe aduocati eius monasterii seculares penitus abrogantur; qui quidem, si Urbanus ex Castilionensium dominorum familia  fuerit, sui ipsius consobrini erant.



CCLXXX. Latini episcopi Grecis in Calabria substituti.

His temporibus mortuo apud Calabros Theodoro Squillacensi episcopo, Rogerius comes in animum sibi induxit hac in ecclesia, omissis Grecis, e quorum gente ultimus fuit Theodorus, episcopum Latinum, quia multo plures Latini, scilicet Northmanni, quam Greci, tum ibi habitabant, instituere. Quod et reipsa prestitit, assentientibus aliis episcopis Latinis, quos ea de causa e Sicilia aduocauerat, et potissimum Saxone seu Sassone Cassanensi episcopo, qui Urbani in Calabria erat uicarius. Ioannes itaque statim e decano Militensi huic Ecclesie prefectus  est, uti legitur in Rogerii charta quam Ughellus tomo IX Italie sacre pag. 591 edidit. Hec omnia ab Urbano confirmata fuere, qui etiam ea occasione hanc Ecclesiam Romane sedi, omisso quocunque metropolitano, proxime subiecit, uti ex Paschalis bulla ibidem pag. 597 relata intelligimus nam Urbani ea de re diploma amissum est.



CCLXXXI. Luce Urbanum crucesignati inuisunt.

Cum uero ipse Lucam Tuscie urbem peruenisset, eum huc adiere Robertus Northmannie et Stephanus Blesarum comites, qui per Italiam ad sacram expeditionem properabant. Hoc secuti complures alii, ut narrat Fulcherius, qui et ipse ex illis erat, accepta pontificis benedictione, statim Romam perrexerunt. At Guibertini, quorum tunc nondum bene  compressa erat proteruia, peregrinorum ad uaticanam basilicam accedentium donaria rapiebant, occisis etiam nonnullis quos Urbano sciebant addictos esse. uerum illi latrunculi post pontificis in Urbem aduentum breui fugati dissipatique fuerunt.



CCLXXXII. Urbano obuiat Mathildis.

Eidem e Gallia redeunti obuiam iuisse comitissam Mathildem testis est Domnizo, qui eius reditum in Italiam et in Urbem aduentum barbaris uersibus expressit. Sigonius libro IX De regno Italie, ait Urbanum a Mathilde ceterisque in Lombardia summis honoribus excultum Romam adiisse. At Bertoldus eius in urbem reditum triumpho comparat, annum 1097 pro more suo a Natalibus Christi inchoans his uerbis: Dominus papa tandem ad apostolicam  sedem cum magna gloria et tripudio reuersus, Natiuitatem Domini Rome cum suis cardinalibus gloriosissime celebrauit; quippe tota Romana urbe pene sibi subiugata, preter turrim Crescentii, in qua adhuc latitabant Guibertini. Guibertum ipsum a plebe pulsum fuisse canit Domnizo, cuius ea de re uersus uidesis in Appendice. Mathildem uero, quod tamen non habet ille auctor, Romam usque Urbanum comitatam fuisse ex ipsiusmet pontificis epistola ad Hugonem Lugdunensem post aliquod tempus scripta, colligi potest, in qua nempe hec leguntur: Usque ad Urbem cum comitissa M. pacifice uenimus, Urbem honestissime cum precedentium stipatione frequentissima introiuimus. Et quidem Fulcherius testatur pontificem eiusdem comitisse auxilio Urbem, quam  adhuc Guibertini tenebant, temperasse, quam Sigonius, loco iam laudato, a Guiberto occupatam, sed ab Urbano II expugnatam fuisse refert, pseudopontifice in arcem compulso auxilio eorum. quos ad sacram expeditionem pontifex animauerat. Idem habent ceteri auctores cum Fulcherio, qui obseruat Urbanum eo ipso anno, quo Franci Ierusalem ituri per Romam transierunt, totam omnino apostolicam potestatem adeptum esse. Tantum enim fuisse numerum principum et militum qui Romam eo anno adierunt testatur Robertus libro II Historie Ierosolymitane, ut ex his multi extra urbem, cum domus non sufficerent, tentoria figere coacti fuerint: Certe Robertum Northmannie ducem et Odonem episcopum  Baiocassinum Rome cum Urbano colloquium tunc habuisse testis est etiam ipse Ordericus uitalis libro X, quos eius percepta benedictione in Apulia hiemasse scribit. De his aliisque peregrinis eadem omnino narrant alii quoque auctores, quos post uisitata Romane urbis loca sacra, monasterium etiam Casinense adiisse scribit Petrus Diaconus in Chronico Casinensi libro Iu, cap. II, ut se suaque sancto Patri Benedicto, eiusque monachorum precibus commendarent.



CCLXXXIII. Henrici miserabilis status.

Haud magis prospera erant in Italia Henrici quam eius pseudopontificis negotia, qui quidem absente Urbano Nogeram obsederat, sed frustra, ut habet Domnizo, qui hanc obsidionem describit. Mathildis  uero que, uerba sunt Bertoldi, pene sola cum suis contra Henricum et heresiarcham Guibertum complicesque eorum iam septennio pugnauerat; tandem hoc anno imperatorem, procul dubio tot tantorumque hominum, qui Urbani hortatu ad sacras expeditiones properabant, aduentu in Italiam exterritum, recuperatis suis bonis, penitus e Longobardia fugauit; et ille cum paucis Ratisbonam ueniens totam ibi exegit estatem, et circa castrum Nuremberg satis priuate moratus tandem Nemetum migrauit, ibidem satis priuate diu moratur.



CCLXXXIu. Urbanus concilium Laterani celebrat.

Cum itaque Urbanus Rome preualeret, ubi, ut ipse scribit ad Hugonem Lugdunensem, honeste,  tute et alacriter uersabatur, uisum est ei, ad Urbem sibi magis magisque asserendum, eius ciues et regiones omnes sacramentis suo officio adstringere. Certe iam ab ipso anni 1097 initio Lateranensi palatio potiebatur, ut patet ex eius bulla ad Hugonem Cluniacensem abbatem data Laterani u Idus Ianuarii, indictione u, in qua priuilegia et possessiones monasterii Cluniacensis ac locorum ei subditorum confirmauit: qui utpote uigilantissimus pontifex suarum rerum prosperitatem ad Ecclesie commodum referens, concilium statim conuocauit, procul dubio ut ea que in Gallicanis synodis constituta fuerant, in Italiam quoque propagaret. Istud generale appellat Sigonius libro IX De regno Italie, cui Otto Frisingensis et alii auctores consentiunt. Ipse pontifex in  epistola mox laudata ad Hugonem Lugdunensem hanc ipsam synodum Laterani solemniter celebratam fuisse testatur. Porro etsi nullas preferat chronologie notas hec epistola, ipsam tamen huius anni initio consignandam esse ex eo facile colligitur quod in ea mentio fiat Daimberti recens electi in archiepiscopum Senonensem, quem hoc anno intrante in Richerii locum substitutum fuisse constat. Idem probat causa Lemouicensis electi ibi memorata; nam paulo post Guillelmus episcopus ordinatus est. Certe insignis est epistola, utpote que multa et grauia uariarum Gallie ecclesiarum negotia complectitur, et Urbani in seruandus Ecclesie regulis studium probat. Hec olim dabitur ex ms. Baluziano descripta. Porro etsi ex dictis certum uideatur Urbanum  haud multo post suum in urbem reditum concilium istud apud Lateranum celebrasse, uix tamen quidquam ex eius Actis aut decretis superesse fatendum est, quod forte nichil noui ibi sancitum fuerit. Huc solum reuocari posse censemus  fragmentum epistole ad Gothfredum Magalonensem episcopum, in quo pontifex statuit, iuxta quod in Lateranensi concilio promulgauerat, qua ratione diuidende sint eleemosyne mortuorum qui in monasteriis sepeliri desiderauerant. Illud statutum, quod in nonnullis exemplaribus post canonem 12 Questa, apud Gratianum 13, q. 2 habetur, inter alias Urbani epistolas num. 210 proferetur.



CCLXXXu. Daimberti episcopi Senonensis ordinatio dilata.


Mortuo autem sub finem Decembris precedentis, ut iam obseruauimus, Richerio Senonensi archiepiscopo, Daimbertus in eius locum substitutus est; sed cum ille, sui decessoris uestigia secutus, primatui Lugdunensis Ecclesie subiici nollet, Hugo archiepiscopus intercessit ne ab episcopis comprouincialibus ordinaretur. Qua occasione Iuo Carnotenus, qui a Daimberto, ut eum consecraret, inuitatus fuerat, Urbanum quid facto opus esset, consuluit epistola 165. In ea excusat se Iuo apud pontificem, quod post suum ab eius comitatu discessum nondum licuisset ad eum redire, aut saltem per nuntios ipsum salutare; tum ei commendat Parisiensem episcopum  Romam profectum, cui abbas Latiniacensis, sub specie noui priuilegii a pontifice impetrati, obedientiam denegabat. Certe pre manibus habemus priuilegium illud Latiniacense, quod, cum in apographo nullam habeat chronicam notam, huc reuocari posse ex hac Iuonis epistola censemus, atque adeo in Appendice a nobis exhibendum. Porro Iuonis epistolam initio huius anni scriptam fuisse inde colligimus quod nondum tunc quando illam scripsit, audierat quid Urbano Romam ingredienti accidisset, ut ipse testatur his uerbis: De pace sancte Romane Ecclesie et uestra prosperitate det nobis Dominus audire quod optamus.



CCLXXXuI. Gerardus episc. Morinorum sedem dimittit.

 Circa eadem tempora cum Morinorum Ecclesia uariis turbis agitaretur, quod Gerardus eius sedis episcopus in concilio Nemausensi, ut diximus, ab officio suspensus fuisset, Lambertus Atrebatensis antistes, cui Manasses metropolitanus Remorum eius ecclesie curam commendauerat, in Gerardi gratiam Urbano scripsit. Quid responderit pontifex ignoramus. At Gerardus tot forte morarum pertesus, et quod, excusare se, ut habet auctor uite Ioannis eius successoris, saltem ex omni parte non posset, episcopatu cessit, ut refert ille auctor et post eum Malbrancus, atque in monasterium Montis Sancti Eligii prope Atrebatas se recepit, ubi, substituto ei paulo postea, uti infra dicemus, Ioanne, reliquum uite sue in pace egit. Lamberti ea de re  epistolam, deficiente Urbani responso exhibere in Appendice uisum est. Eidem Gerardo antea Urbanus rescripserat aduersus canonum contemptores, sed solum superest eius epistole fragmentum apud Iuonem.



CCLXXXuII. Pontificis affectus in monachos, quos ad dignitates euehit.

Huius anni initio, aut certe sub precedentis finem, nam 1096 prefert Chronicon Cauense ms. ecclesiam Sancti Pauli dedit Urbanus papa Petro abbati Sancte Trinitatis de Caua. Haud dubium, ut in tam celebri loco regularem disciplinam firmaret, aut forte aliquantum tepescentem restauraret. Nihil enim omittebat religiosus pontifex, ut in monasteriis  potissimum Benedictini ordinis regule obseruatio accurata seruaretur, quod probant uarie eius bulle, in quibus eo potissimum animo se priuilegia monasteriis indulgere declarat, ut monachi, a secularibus rebus et curis liberi, feruentius ad celestia anhelarent. Sciebat quippe eiusmodi loca sacra, cum a monachis bonis et piis inhabitantur, esse ueluti seminaria magnorum uirorum, qui Ecclesie laboranti auxilio esse possent. Et quidem id maxime attendebat ut, si forte alicubi lateret eiusmodi aliquis monachus, eum ad Ecclesie dignitates promoueret. Iam nonnullos ex his laudauimus, sed duo nobis precipue occurrunt hic memorandi: Albertus nempe qui, ut Ughellus refert tomo uII Italie sacre, hoc anno ex monacho Sancti Sauini de Placentia presbyter cardinalis, ac tandem  archiepiscopus Sipontinus factus est, alter fuit sanctus Bernardus, ex Ubertorum familia nobilis Florentinus, quem semel et iterum Urbanus frustra commonitum, tandem adhibitis censuris ecclesiasticis, ut in eius uita legitur, ad se uenire cegit, eumque hoc etiam ipso anno presbyterum tituli sancti Chrysogoni cardinalem creauit. Multis functus legationibus, cum Parme episcopus factus fuisset, miraculis et sanctitate illustris ex hac uita migrauit sub Paschalis II pontificatu. His duo alii adiungi possunt; Milo, ex monacho Sancti Albini Andegauensis, de quo iam diximus, qui circa hunc annum ab Ughello dicitur Bernardo Prenestino episcopo substitutus fuisse contra Hugonem Album pseudocardinalem, famosum schismaticum, et Ioannes  Marticanus, quem ab Urbano Tusculanum episcopum creatum fuisse Ughellus tradit. Is forte ipse est Ioannes monachus, quem Hugo Flauiniacensis in Chronico memorat. Hic tamen, si sincera sit eius auctoris narratio, aliquanto post hunc annum factus est episcopus, nam ab Urbano, cum e Galliis Romam rediret, secum adductus dicitur, et primum abbatia, tum episcopatu donatus. En ipsa Hugonis uerba: Anno Incarnationis Dominice 1181, Ioannes Tusculanus episcopus a papa in Angliam missus est propter censum S. Petri. Hic canonicus Sancti Quintini Bellouacensis regularis professione uiolata, habitu deposito, ad seculum rediit; et cum improperium ferre nequiret, Becci monachus factus, cum esset natione  Romanus, papa Urbano ad Gallias ueniente familiaritatem eius adeptus est, Romamque reductus, et defuncto Lauicano episcopo, cum iam de abbatia quadam muneratus esset, de abbate in episcopum promotus est. Si uero is ipse sit Ioannes abbas Sancti Saluatoris prope Telesinam urbem, apud quem sanctus Anselmus diuertit, ut anno sequenti ex Eadmeri libro II Nouorum dicemus, uix dici potest ab Urbano factus fuisse episcopus, cum id Eadmerus, ut quidem coniicere est, reticere non debuisset. Nonnulla autem momenta eumdem, alia diuersos fuisse eiusdem nominis uiros probare uidentur. Certe uterque Romanus erat genere, et Becci monachus, et quidem uno eodem tempore sub abbate Anselmo. At Ioannes Hugonis, canonicus Bellouacensis fuerat, et ab Urbano  ipso in Italiam reductus; ille uero qui ab Eadmero laudatur, causa studii litterarum in Franciam uenisse dicitur, ac fama Anselmi permotus Becci monasticam uitam suscepisse, unde post aliquot annos ab Urbano accersitus fuerat, ut eum monasterio Telesino preficeret. Certe, ex his patet nichil omisisse Urbanum ut uiros religiosos ad se ex omni parte accerseret, quorum opera in difficillimis negotiis uteretur, qua de re, ut iam obseruauimus, ad ipsum Anselmum tum Becci abbatem scripserat, ut si aliquem eiusmodi in sua congregatione haberet, eum aut adduceret secum, aut certe, si ipse uenire non posset, ad se mitteret. Idem pontifex epistola 48 Ioannem quemdam, ex clerico Romano ecclesie monachum Becci factum repetit. Denique Eadmerus  in uita sancti Anselmi laudat Petrum alium monachum Cluniacensem, magne auctoritatis uirum, qui Urbani ac postea Paschalis pontificum camerarius fuerat. Hunc nonnulli, sed immerito, suspicantur fuisse Petrum celebrem, postea abbatem Cluniaci, uenerabilem dictum. Is nempe anno 1092 iam sedente Urbano natus est.



CCLXXXuIII. Concilium Santonense.

Inter hec Amatus Burdigalensis archiepiscopus et legatus sedis apostolice uI Nonas Martii concilium apud Santonas celebrauit, a Labbeo et aliis anno precedenti consignatum, quod reipsa indictionem Iu et annum 1096 in charta uindocinensi, unde habetur, exhibeat . At, ut ut fuerit de indictione, que hic mendosa est,  si nullus error in annum irrepserit, repetendum est in ea charta, sicut passim fieri solet, eius initium a Paschali festiuitate. Certe annum 1097 diserte prefert instrumentum Silue Maioris, in eo concilio factum, pro restitutione terre de Deria et de Tosco quam Achelmus eiusdem loci abbas ibidem impetrauit. Non dissentit Chronici Malleacensis auctor, qui, licet ad annum 1096 hanc synodum reuocat, eam tamen nonnisi sub finem huius anni locat, post recensita scilicet multa alia que per totum eius decursum contigerant. Uno uerbo, omnino certum est hanc synodum mense Martio anni 1096 celebratam non fuisse. Tunc enim Amatus, qui ei prefuisse dicitur, apud Santonas esse non potuit, utpote qui eo tempore in pontificis comitatu  egrotabat apud Turonos, ubi concilium ab ipso Urbano celebrabatur, ut uidere est in instrumento dedicationis basilice Maioris Monasterii, et ex aliis monumentis indubitatis constat. Deinde Raymundus Ausciensis archiepiscopus, qui eidem synodo Santonensi interfuisse dicitur, nondum mense Martio anni 1096 ad hanc ecclesiam promotus fuerat, anno 1097 a pontifice pallio donatus. Deinde Marbodus unus etiam ex Patribus Santonensibus in ipso concilio Turonensi ab Urbano fuit consecratus; eidem synodo interfuit Hildebertus episcopus Cenomannensis, qui Iohello anno 1098, Iu Kal. Augusti defuncto successit, ut habent eius ecclesie Acta, tomo III Analect. Mabillon., pag. 302. Ex quo loco, si  mendum non obrepserit, hec synodus anno 1098 consignanda erit; quod uero rem omnino euincit, hanc anno 1096 habitam non fuisse, ipsa charta uindocinensis, unde precipuam eius notitiam habemus, multa recenset per hanc synodum facta, que tamen mense Maio et sequentibus ad finem usque anni 1096 contigisse memorat. Ex ea discimus 43 tam episcopos quam abbates ad hoc concilium Santonas conuenisse, inter quos, preter Amatum, octo episcopi huic instrumento subscripserunt, cum tribus abbatibus Gaufrido Malleacensi, Guarnerio Sancti Maxentii, et Goffrido uindocini; alii duo abbates memorantur in instrumento concordie que tunc inter Angeriacense et Carrofense monasteria ibidem inita est, nempe Petrus Carrofi, et Ansculfus  Angeriaci. In illa autem synodo imperatum est, ut habet Chronicum Malleacense, omnibus uigiliis apostolorum ieiunare. Ibidem actum de graui controuersia, que inter monachos Nantonienses et canonicos Sancti Emiliani uertebatur, ut discimus ex eorumdem canonicorum epistola ad Urbanum pontificem ea de re scripta, in qua tam grauia facinora Nantoniensibus monachis imponunt, ut uix credi possint a uiris religiosis admissa fuisse. Has tamen litteras, deficiente Urbani responso, dabimus in Appendice.



CCLXXXIX. Glannafolium Casino confirmatum.

Eodem mense Martio Terracine bullam dedit in gratiam monasterii Casinensis, Oderisio abbati et cardinali inscripta, cui monasterium Sancti Mauri  Glannafoliense, uti in concilio Turonensi statutum fuerat, a Fossatensium iugo liberatum restituit.



CCXC. Urbanus Capuam, etc., inuisit.

In eo itinere, uti coniicere est, pontifex Capuam, cuius tunc episcopus erat Sennes, inuisit, ubi, teste Ughello, octo dies hoc anno transegisse dicitur. Certe uix inficiari potest Urbanum tunc Beneuentum usque accessisse. Id probatur ex eius rescripto ad Petrum Aragonensium et Pampilonensium regem, dato Beneuenti Iu Nonas Martii, quod ad hunc annum reuocari necessario debet. Datum quippe est post annum 1094 quo Sancius Petri regis pater mense Iunio sagitta confossus in Oscensi obsidione interiit; nec reuocari potest ad duos annos sequentes quos  pontifex in Tuscia et in Gallicano itinere exegit, nec etiam ad annos 1098 et 1099; nam eo mense, utroque illo anno Urbanus Rome uersatus est. Solus itaque superest annus presens cui hoc rescriptum consignari possit. In eo pontifex Ecclesiam Pampilonensim multum regi ceterisque earum regionum fidelibus commendat.



CCXCI. Expeditionem predicat Theate.

Fortasse hoc iter susceperat Urbanus, ut Rogerium Apulie ducem conueniret; aut certe has partes inuisebat, ut quemadmodum in aliis regionibus, ita etiam illic sacram expeditionem promulgaret, quod innuere uidetur Berardus libro III Chronici Casauriensis tomo u Spicilegii, ubi Urbanus hanc expeditionem predicans Thietum accessisse dicitur, ibique  perendinans non multis diebus cum episcopis et baronibus de uia Ierosolymitana habuisse commune colloquium. Hac occasione usus Raynulfus, qui tunc Theatinus episcopus erat, confirmationem a pontifice accepit multarum ecclesie sue possessionum, que ei nuper restitute aut donate fuerant, dato, uti inferius dicemus, ea de re rescripto. Tunc etiam temporis Grimoardus Piscariensis seu Case Auree monasterii electus abbas, uariis calamitatibus a uicinis Northmannis aliisque uiris prepotentibus affectus, cum nec ad imperatorem contra eos recurrere, neque apud alium quemquam confugium habere posset, ad Urbanum accessit, a quo benigne acceptus, receptoque ex eius manu baculo pastorali, cum hactenus pro pedo huius loci abbates sceptro  regio usi fuissent, ab eo in abbatem benedictus est; et inde hec abbatia, que huc usque soli imperatori paruerat, sub apostolice sedis tuitione, uti refert Berardus, esse cepit. Hac occasione in authentico ms. cod. eius Chronici, qui in Bibliotheca Regia modo asseruatur, representatur Urbanus Grimoaldo abbati pedum porrigens, eumque alloquens his duobus uersibus:

Cesaris ob sceptrum baculum tibi porrigo dextrum,
   Quo bene sis fretus: plus Cesare dat tibi Petrus.



CCXCII. Crucesignati ex omni gente in Orientem soluunt.

Ceterum plerique ex militibus diuersarum gentium, qui ad sacram expeditionem profecti per Italiam iter susceperant, tunc temporis in iis maritimis  regionibus quas uisitabat Urbanus uersabantur, ex quibus Robertus Northmannie, et Stephanus Blesensis comites cum suis militibus et copiis paulo post, nempe die Nonas Aprilis Brundisii e portu soluerunt. Urbanum cum iis proficisci uoluisse asserit Ciaconius, sed a Catholicis retentus est, qui nolebant Ecclesiam Romanam tot turbis agitatam pastore destitui. Concurrebant uero eo tempore ex omni Europa ad expeditiones illas principes et populi, Francorum exemplo, et Urbani adhortationibus, aut certe eius rei fama incitati. Obseruat ea occasione Petrus Diaconus in Chronica Casinensi, quod iam ante eum Robertus libro II Historie Ierosolymitane ac alii auctores domestici scripserant, Boamundum et alios in Apulia, Calabria et Sicilia,  intermissis aliis bellis, aut suis propriis negotiis dimissis, sese sacre expeditionis militibus qui per Italiam transibant adiunxisse. Plura habet Ordericus uitalis, qui Anglos etiam, Brittones, Wascones, et ipsos in extrema Hispania Gallicios, huc conuenisse scribit; sicut et ex Italia uenetos, Pisanos, Ianuenses, aliosque qui Mediterranei maris aut Oceani littora incolebant. Nulla ferme urbs est in Italia, que ad id milites se suppeditasse non glorietur. Quatuor Apuliensium millia sub Tancredo duce, et triginta Longobardorum et Mediolanensium itidem millia sub Boamundo militasse affirmat idem auctor libro IX, ubi preclara omnino habet de hac expeditione et de iis qui illi nomen dederunt; consentiunt ceteri  eorum temporum scriptores. Legendi ea de re Fulconis cuiusdam pete eius etatis uersus, qui tomo III Chesnii Historie Francorum scriptorum editi sunt. In iis ille, sicut et alii passim auctores, hos etiam laudat qui alia uia per Germaniam perrexere. Bertoldus commendat comitem Harduanum de Alemannia, et Ottonem Strasburgensem episcopum, licet schismaticum, quod cum ceteris hanc uiam inierit. Is est ipse, nisi fallor, qui ex eodem Bertoldo, ut supra diximus, Urbano anno superiori reconciliatus est. Celebris est etiam ob hanc rem Ulricus episcopus Curiensis, qui, relicta Geroldo monacho Fabariensi sue diecesis cura, cum aliis multis ad illam expeditionem profectus est.



CCXCIII-Iu. Rome pro crucesignatis scribit Urbanus Alexio imperatori. Priuilegia Casini auget.


Cum uero has expeditiones, instigante potissimum Alexio Constantinopolitano imperatore, promulgasset Urbanus, uisum est ei de felici eius successu scribere, ut scilicet crucesignatos ei commendaret. At spem Christianorum fefellit uersipellis ille imperator: ueritus quippe ne a tanta hominum exterorum multitudine opprimeretur, insidias eis occultas parauit, et subductis passim que ad uictum necessaria erant subsidiis, in causa fuit ut multi ex iis perierint. Paulo tamen postea societatem cum ipsis utcunque iniuit, postquam ei, ut refert anonymus Barensis, securitatem de suo illius regno Constantinopoli fecissent. Multa demum eis contulit dona, et nauigia suppeditauit, quibuscum in infidelium terras  penetrarent. Atque hec fuere famosarum illarum expeditionum initia, que per tot annorum spatia inter uarias fortunas continuata deinceps fuerunt. At de earum euentibus fusius agere non est nostri instituti. Legendi auctores, ut iam non semel monuimus, qui simul sub titulo Gestorum Dei per Francos editi sunt.

Reuersus autem, ut modo dicebamus, Romam Urbanus ibi insignem bullam Oderisio cardinali et abbati Casinensi concessit, in qua noua priuilegia monasterio Casinensi multis iam antea concessis adiecit, et possessiones eius, singillatim ut plurimum recensitas, confirmat. Hec partim iam edita in Bullario Casinensi, ex chartario Petri Diaconi, quod in bibliotheca principis Pamphili habetur, integra olim  inter Urbani epistolas proferetur. Data est hoc anno uI Kal. Aprilis.



CCXCu. Cluniacum protegit. Urbanus.

Mense ipso Aprili pontifex Cluniacensium monachorum, quos nonnulli perturbabant, patrocinium suscepit, dato rescripto ad Hugonem abbatem, quo statuit ut, etiamsi interdicta loca uicina essent, aut etiam dieceses integre in quibus Cluniacenses degunt, ipsis liceret ianuis occlusis diuina officia peragere.

Emerserat eodem tempore grauis controuersia inter eosdem Cluniacenses et Petrum abbatem et monachos Trenorchienses. Contendebant Cluniacenses ab istis iniuste usurpatam fuisse piscaturam  in Sagona et borariis fluminis Sallie; quam litem prosecutus fuerat in curia comitis Matisconensis Hugo Cluniaci cellerarius. At cum Trenorchienses nullo iudicio acquiescere uellent, res ad Urbanum delata est, qui statim Hugoni Lugdunensi archiepiscopo rescripsit ut Petro Trenorchiensi in cathedra abbatiali sedere interdiceret, donec satisfecisset Cluniacensibus. Cui mandato hic tandem paruit anno 1097, indictione u, ordinationis Hugonis 49, ut habet uetus instrumentum ex quo hec descripsimus.



CCXCuI. Priuilegium ecclesie Aruernensis.

Idem pontifex die 18 Aprilis insigni bulla confirmauit omnia priuilegia ac possessiones Ecclesie Aruernensis; statuitque ut eius Ecclesie antistes  in ordinatione metropolitani Bituricensis primum locum obtineret.



CCXCuII. Bona Theatine Ecclesie confirmata.

Sequenti die scripsit idem pontifex ad clerum et proceres comitatus Theatini, de his que coram positus, cum Theati mense Martio proxime elapso esset, constituerat. Rescriptum, seu potius eius fragmentum exhibet Ughellus, sed omnino mutilum; at facile suppleri potest ex bulla Paschalis II, quam idem auctor refert tomo uI in catalogo Theatinorum episcoporum, in qua ex Urbani scripto singillatim recenset uarias possessiones a comitibus Roberto et Tassione eius fratre restitutas aut datas, quas Raynulfo episcopo, et eius Ecclesie cum aliis ab eo acquisitis Urbanus confirmauerat.



CCXCuIII. Philippus rex absolutus.


Eo tempore nuntius a Philippo Galliarum rege ad Urbanum missus Romam aduenit, qui dato sacramento affirmauit regem ad Bertradam, quam iubente pontifice dimiserat, nunquam rediisse. Quare Urbanus Gallicanis episcopis, ac precipue Manassi Remensi archiepiscopo, ad quem potissimum regni diadema pertinebat, scripsit, regem ab omni interdicto esse absolutum; atque adeo posse uti corona, pro illorum temporum more, in magnis solemnitatibus. Hec epistola, que in Spicilegio chronica nota carebat, uIII Kal. Maii, Laterani data dicitur in nostro cod. ms.



CCXCIX. S. Orientii iura tuetur.

Paulo post, id est tertio Kal. huius mensis, Urbanus  Raymundo, qui hoc anno Ausciensem metropolim regendam susceperat, scripsit ut audaciam eiusdem Ecclesie clericorum reprimi satageret, qui contra Leonis pape, et sui etiam ipsius decretum, cemeterium Sancti Orientii uiolauerant.



CCC. Udalrici mors.

Sub finem Octobris Udalricus comes, Urbani in Germania partium propugnator acerrimus, e uiuis excessit; qui uI Kalendarum Nouembrium die sepultus est apud Brigantium, ubi, teste Bertoldo, ad hunc annum, monachos instituerat.



CCCI. Narbonensis Ecclesie iura confirmata.

Defuncto etiam hoc anno archiepiscopo Narbonensi, Urbanus Bertrandum, quem antea ipse Nemausi  episcopum consecrauerat, ad hanc metropolim electione comprouincialium episcoporum, exigente necessitate transtulit, quod nulli se deinceps permissurum testatur. Id ex eius diplomate discimus, quo ipsi Bertrando metropolitane Narbonensis Ecclesie iura, et eius in Aquensem metropolim primatum confirmauit. Datum dicitur Laterani uIII Idus Nouembris, quod iam ab illustrissimo Petro de Marca in Appendice ad librum De primatibus editum est. Isti alia duo rescripta ex iisdem codicibus subiungentur, que ad eamdem metropolim pertinent, et nullas preferunt chronicas notas. Utrumque aduersus Aquensem archiepiscopum, qui Narbonensi primati obedire detrectabat, datum est; unum ipsi Aquensi, alterum Hugoni Lugdunensi uicario  sedis apostolice inscriptum.



CCCII. Priuilegium Ecclesie uerulensis.

Ad idem quoque tempus reuocandum est uerulense priuilegium, quod Urbanus Albani, si non fallit eius exemplum ab Ughello editum, hoc anno et quidem desinente, uti probat indictio sexta ibi apposita, Alberto eiusdem Ecclesie episcopo concessit. Certe huic priuilegio sicut et Narbonensi, de quo numero precedenti diximus, Lanfrancus uices gerens cancellarii subscripsit, unde coniicimus utrumque eodem ferme tempore, nempe circa mensem Nouembrem, absente aut egrotante Ioanne cancellario, fuisse conscriptum.



CCCIII. Robertus abbas Remigianus ab Urbano confirmatus.

 Hoc ipso etiam anno, ut diserte habet uetus instrumentum quod ex ms. Mauriacensi habemus, et ex tabulario archimonasterii Remigiani apud Remos eruit cl. memorie Cangius in Glossario Latino editum, Urbanus e Galliis Romam reuersus iudicium tulit in Roberti eiusdem monasterii abbatis gratiam, aduersus Bernardum Maioris Monasterii abbatem. Robertus Maioris Monasterii monachus in abbatem a Remigianis in Henrici locum ante aliquot annos expetitus, ea conditione a Bernardo concessus fuerat, ut, si aliquando ille professionis sue immemor contra regulam quidquam ageret, correctioni Maioris Monasterii abbatis subderetur. Res ita euenit. Robertus nempe factus abbas Claromontano concilio  cum ceteris interfuit, ac postea, iure an iniuria, incertum mihi est, male apud Bernardum audiit, qui, ut ipse dicebat, inordinata et irregularia ab eo multa fieri acceperat. Robertum itaque primum litteris monuit, cum nichil responsi acciperet, diem per idoneas personas ei dixit, ut ad Maius Monasterium ueniret, de sua uita et conuersatione in capitulo rationem redditurus. Que cum, insuperhabitis etiam archiepiscopi sui monitis, nichilo ille penderet, excommunicatus a Bernardo fuit, et hanc sententiam Manasses metropolitanus et ceteri Belgice prouincie episcopi et abbates in concilio apud Remos confirmarunt, censueruntque Robertum ad abbatem suum remitti debere, quod eius discipline etiam tunc ex priori uoto subiectus esset. uerum  ille ad sedem apostolicam appellauit, ac Romam petiuit suam causam defensurus. Et quidem, illo audito, pontifex ea que tum a Bernardo, tum a concilii Remensis Patribus facta fuerant rescidit; asserens monachum, statim atque alterius monasterii abbas factus est, emancipatum esse, nec debere amplius prioris monasterii abbati subiacere. Hec omnia ex laudato instrumento et tribus epistolis ea de re scriptis discimus. Primum scripsit Lambertus Atrebatensis episcopus ad Urbanum, in qua huius omnis negotii rationem ei reddit; secunda est ipsius pontificis concilii sententiam irritantis; tertia denique Roberti ad Lambertum, ut eum ad sue cause, quam pontifex bonam iudicauerat, patrocinium suscipiendum inuitaret. Has omnes in  Appendice referre uisum est. Porro ad hanc etiam controuersiam, si recte iudico, reuocari debent Baldrici Burguliensis abbatis uersus ad Odonem Ostiensem episcopum et cardinalem tomo Iu Chesnii Hist. Francorum editi, quibus ei commendat causam abbatis Remigiani, quem, etsi a pontifice confirmatum, Remorum archiepiscopus e monasterio expulerat. Certe non uidetur Robertus unquam in suam dignitatem restitutus fuisse; qui forte pertesus ob has turbas Burchardo locum fecit, ac Ierosolymitanum iter suscepit, cuius et sacre expeditionis Historiam, in cella Remigiana Senuco dicta in Franciam reuersus postea conscripsit. Anno tamen 1111 in concilio Pictauensi, ut habet Hugo Flauiniacensis in Chronico, rursus de eius iniusta  expulsione et illicita Burchardi substitutione tractatum est; sed, licet eius promotio authentica et canonica, introitus legitimus, et conuersatio sancta inuenta fuissent, nichilominus, cum, occasione litterarum apostolicarum que nonnullis dubie fidei esse uidebantur, difficultates aliquot emersissent, earum examine ad sedem apostolicam remisso, res infecta remansit; Burchardus tamen paulo post locum cedere coactus est, sed non ideo restitutus est Robertus. Nam hoc ipso anno Azenarius ex Trimoliensium dominorum nobili familia factus est abbas Remigianus, uti Marlotus in metropolis Remensis Historia ex uariis chartis colligit. Quin et Robertus etiam Senucensis celle administratione, que ei ad  uitam transigendam indulta fuerat, postmodum priuatus est, ut idem auctor probat Callisti rescripto, quod est datum Laterani, XuIII Kalendas Iunii, proindeque post annum 1120 quo primum Calixtus Romam mense Iunio aduenit.



CCCIu. Concilium Gerundense.

Sub currentis anni finem, id est Idibus Decembris, Bernardus Toleti antistes, qui in Hispaniis Urbani uicarius erat; concilium habuit apud Gerundam, uti in Marca Hispanica, et in Collectione conciliorum cardinalis Aguirii legitur, ad corroborandam ecclesiastice libertatis dignitatem. Huic synodo preter Bernardum interfuere Tarraconensis metropolitanus, Rotensis, Barcinonensis et Gerundensis  episcopi, ac forte alii quorum memoria excidit.



CCCu. Baldricus fit episcopus Nouiomi et Tornaci.

In Galliis Ecclesia Nouiomensis, que toto hoc anno uariis agitata turbis fuerat, pacem recepit. Iam quidem ab huius anni exordio in locum Rabbodi defuncti Baldricus e cantore Morinensi eius Ecclesie episcopus electus fuerat, diesque ad eius consecrationem octaua Pentecostes a Manasse Remensi metropolitano fuerat indicta, ut ex eiusdem archiepiscopi litteris ad Lambertum Atrebatensem patet. uerum, intercedentibus nonnullis, qui ex Urbani nescio quibus litteris autumabant ea occasione reddendum esse Tornacensibus, ut Atrebatensibus  indultum fuerat, proprium episcopum, Balderici ordinatio ad sequentem annum dilata fuit. Et quidem non erat absque aliquo fundamento mota illa difficultas. Tornacensium quippe ciuitas ante suam ruinam proprium habuerat episcopum, nec nisi prouisorie Nouiomensis antistitis cure commissa fuisse uidebatur; deinde hec urbs haud minus ampla aut populosa erat, quam Atrebatum, cui, agente Urbano, proprius episcopus restitutus fuerat: et quidem hanc suam esse ipsius mentem declarasse uidebatur ipse pontifex, in litteris ad Nouiomenses, ubi ea tantum priuilegia Nouiomensibus episcopis confirmarat, que a legitimis pontificibus indulta fuerant. Quare uisum est Remensi archiepiscopo Baldricum ipsum electum Romam  mittere, ut ipse Ecclesie sue causam coram pontifice ageret. At Urbanus nescio quas ob causas, forte ob graues labores quos occasione restitutionis Atrebatensis Ecclesie deuorare coactus fuerat, pertesus, nichil ea uice mutandum esse duxit, dato rescripto prouisorio ad Manassem Remensem archiepiscopum, ut secundum Deum meliori quo posset modo uacanti iamdudum Ecclesie hac uice prouideret. Ille uero nichil cunctatus, Dominicam proximam post Theophanie festum ad Baldrici consecrationem statim indixit; datis ea de re litteris, quas Baluzius cum aliis quatuor eiusdem argumenti ex cod. Lamberti edidit tomo u Miscellaneorum. Ex his illam que Urbani est ad huius anni finem reuocandam  esse ex eo colligimus, quod in ipso eius epitaphio Baldricus defunctus dicatur pridie Kalend. Iunii, anno 1092 sue prelationis Xu, quam proinde ante mensem Iunium anni inierat, et he note calculo nostro apprime conueniunt, quo Baldricus Dominica prima post Epiphaniam a Manasse consecratus dicitur, cum paulo antea, nempe sub presentis anni 1097 finem, pontificium rescriptum suscepisset. Is porro est Baldricus auctor Chronici Cameracensis et Atrebatensis, in quo res a Clodoueo I ad annum 1030 gestas prosecutus est. Eidem tribuitur Chronicon Morinense, quod in monasterio quodam Cenomannensi ms. dicit uossius libro II De historicis Latinis, et typis editum esse Marlotus ait in metropoli Remensi. At fallor si hoc opus  aliud sit a Chronico Cameracensi, quod omnes norunt.



CCCuI. Urbanus Rome degit, fugiente Guiberto.

Dominus papa, uti habet Bertoldus ad annum 1098, quem pro suo more a Natiuitate Christi orditur, Rome Natalem Domini celebrauit, maximamque pacem in ipsa urbe et eius finibus firmissime composuit; ibidemque Paschalem solemnitatem cum magna gloria itidem solemnizauit. Addit idem auctor Guibertum pseudopontificem, tum in Rauenne partibus, quo se, ut canit Domnizo, adueniente Romam Urbano receperat, »demorantem, amisisse munitionem quamdam supra Padum, nomine Argentum, in qua maximam semper spem habuerat, quod ex ea suis facile esset transeuntes distringere.«  Sigonius tamen scribit Guibertum Roma clam elapsum Albam Marsorum tunc temporis se recepisse, ubi firmum presidium habebat. At ubicunque locorum fuerit Guibertus, certum est, ut narrat Eadmerus libro II Nouorum qui et ipse periculum illud fuerat expertus, eum tunc Roma pulsum omni religiose persone Romam petenti per se suosque quocunque ualebat modo insidias struxisse: unde, inquit idem auctor, quidam episcopi, monachi et religiosi clerici ea seuiente persecutione capti, spoliati, multisque contumeliis affecti necati sunt. Huic rei, ut Eadmerus prosequitur, homines potissimum Alemannici regis intendebant: unde colligitur haud minus in Germania quam in istis Italie patribus seuisse illam persecutionem; nec dissentit Bertoldus,  qui obseruat Manegoldum prepositum Marbacensem Urbani egregium defensorem tunc temporis ab Henrico interceptum, diu in captiuitate detentum fuisse, quod nollet schismaticis adherere. Hoc etiam ipso anno Rulhandus Moguntie antistes. Henrico imperatori, ut refert Dodechinus, fauere nolens, profugus in Thuringiam secedere coactus est; quem Ecclesie catholice fuisse restitutum per domnum Urbanum testis est ipse Paschalis eius successor in epistola ad Gebehardum Constantiensem episcopum, a Serario lib. u, Rerum Mogontinarum, ex ms. cod. descripta.



CCCuII. Gebehardus ex abbate custos S. Sepulcri.

Tum etiam, ut narrat Bertoldus, Gerhardus, seu  potius Gebehardus abbas Schaphusensis, annuente Urbano papa, monasterii sui regimen dimisit, atque cum aliis crucesignatis ad sacram expeditionem profectus est. Capta anno sequenti a Christianis exercitibus Ierosolymorum urbe, primus sepulcri Dominici custos institutus fuit, ut apud eumdem auctorem legitur. Hic idem ipse est Gebehardus, cui Bernardus presbyter librum suum nuncupauit De uitandis excommunicatis et lapsis reconciliandis, et de conciliorum ac pontificum auctoritate, editum a Tegnagello. Bertoldus uero ad annum 1091 laudat alium librum eiusdem Bernardi, eumque multa alia sui ingenii monumenta reliquisse scribit; sed eum reprehendit quod eos qui ab excommunicatis ordinati fuerunt reordinari debere censuerit.



CCCuIII. Daimbertus Senonensis metropolitanus consecratur.


Interea Daimbertus iamdudum in Senonensem metropolitanum electus, qui post multas tergiuersationes primatum Ecclesie Lugdunensis tandem agnouerat, Rome ab ipso pontifice consecratus est, et Senonas cum pallio archiepiscopali reuersus, ibi XIu Kalendas Maii solemni pompa in ecclesia sua receptus fuit. At non hic fuit de primatu Lugdunensi controuersie finis; que nempe breui postea recruduit, egre ferentibus Senonensis Ecclesie archiepiscopis alteri subiici, qui ipsi Gallie et Germanie primatus titulo gloriabantur.



CCCIX. Rescriptum pro S. Andree uiennensis monachis.

 Ad huius quoque anni initium reuocari posse censemus Urbani litteras in gratiam monachorum Sancti Andree uiennensis, quos et eorum baiulos in tantum uexabat Guido eiusdem urbis archiepiscopus, ut etiam ex iis nonnullos in carcere retineret. Datum est hoc rescriptum Laterani uI Idus Februarii, sed annus non exprimitur; unde cum mensem Februarium Urbanus Laterani anno 1097 et duobus sequentibus exigere potuerit, haud omnino liquet cuinam ex his tribus annis consignande sint pontificie ille littere. Si tamen coniecturis uti liceat, cum monachi uiennenses Romam adiisse dicantur querelas suas contra archiepiscopum ad Urbanum delaturi, in anni 1097 initio, quo uix Romam pertigerat pontifex, factum fuisse non uidetur. Mediam  uiam eligimus; ita tamen illud rescriptum anno 1098 consignando, ut si cui alia sententia magis arriserit, multum refragari nolimus.



CCCX. Monasterium S. uigoris subiectum S. Benigno.

Pontificem uero Rome toto mense Martio huius anni substitisse probant priuilegia ibidem uariis ecclesiis indulta. Primum Laterani datum est pridie Idus Martii, quo confirmatur donatio monasterii Sancti uigoris Baiocensis ab Odone episcopo facta Iarentoni abbati Sancti Benigni Diuionensis.

Eadem die, et quidem eodem anno, si bene coniicio, scripsit pontifex epistolam ad Iuonem Carnotensem et Ramulfum Santonum episcopos in gratiam  monachorum uindocinensium, quos ab omni episcoporum subiectione immunes esse declarat. Alias eiusdem pontificis litteras ea de re post aliquot dies omnibus Ecclesie filiis inscriptas refert Goffridus eiusdem loci abbas epist. 27 ad Goffredum Iuonis successorem.



CCCXI. Littere pro S. Michele ad Mosam.

Tunc etiam monachis Sancti Michelis supra Mosam in diecesi uirdunensi indulsit Urbanus, ut omissa sepeliendorum fratrum suorum in ueteri monasterio consuetudine, eos prope monasterium nouum sepelire in posterum licite possent. Epistola pontificis ea de re data est Laterani uII Kalendas Aprilis, hoc anno, inscripta Udalrico abbati, qui illum ea de causa consuluerat. Ex utriusque uero  litteris patet hunc abbatem Urbano maxime addictum fuisse, cuius monasterium tempore schismatis commune catholicorum asylum erat.



CCCXII. Ordinis Cistercii initia.

Nihil uero magis annum presentem illustrasse uidetur, quam Cisterciensis monasterii et ordinis primordia, auctore sancto Roberto Molismensi abbate. Hic dimisso sui monasterii regimine cum uiginti duobus e suis discipulis in solitudinem Cisterciensem initio huius anni transmigrauit, ibique die 21 Martii, sancto Patri Benedicto sacra, celebris ordinis prima fundamenta iecit annuente Wallerio diecesano episcopo Cabilonensi, suppetias ferente Odone duce Burgundionum, omnia uero confirmante Hugone Lugdunensi metropolitano, sua et Urbani,  cuius uicarius in Galliis et apostolice sedis legatus erat, auctoritate. Hugonis epistolam ea de re Labbeus tomo I Bibliot. noue, Manriquez et alii ediderunt. Quid exinde Roberto contigerit, suis locis exponemus.



CCCXIII. Priuilegium Urgellense.

Quod autem ad res Hispanicas attinet, Urgellensis Ecclesie possessiones confirmauit pontifex dato diplomate ad Odonem eiusdem Ecclesie episcopum, uIII Idus Aprilis, indict. uI, anno pontif. XI, que note huic anno conueniunt. Eius tamen exemplum in Marca Hispanica editum annum Incarnationis 1099 indicat. Sed hoc est amanuensis erratum; aut certe, ut alias sepe factum est, annus a Martio precedenti ibi inchoatur. Paulo post, id est u Idus  Maii, Oscensem urbem, quam anno 1096 Sancius Aragonum rex Mauris eripuerat, in pristinam dignitatem restitui uoluit Urbanus, ei episcopali sede, que Iaccam translata fuerat, reddita. Insignem ea de re bullam edidit pre memorie cardinalis Aguirius tomo III Concil. Hispanie. In qua pontifex donationes a uariis Aragonum regibus eidem Ecclesie factas confirmat; sed et alia multa scitu haud indigna complectitur.



CCCXIu. Anselmi iter Romam. Secedit in solitudinem.

Iam uero tempus est ut ad Anselmum Cantuariensem redeamus, qui ineunte uere huius anni Romam accessit. Cum enim noue, ut Eadmerus fuse exponit,  difficultates quotidie inter ipsum et Guillelmum Anglie regem orirentur, Anselmus a rege petierat ut sibi Romam adeundi licentiam concederet, quam tandem post multas rixas obtinuit Idibus Octobris anni precedentis. Nec mora, dispositis Ecclesie sue rebus, iter parat, ac Doueram adiit, ubi iussu regis sarcine eius uisitate fuerunt; tum transmisit in Franciam, ibique Natalium Christi festiuitatem cum sancto Hugone abbate Cluniaci celebrauit. Inde Lugdunum progressus, cum magna pompa ab altero Hugone huius urbis archiepiscopo exceptus est. Ibi ueritus ne forte hoc iter pontifici displiceret, anxius herebat, nesciens an deberet ulterius progredi; quare nuntium cum litteris ad Urbanum misit, ut quid facto opus esset, ab eo ipso edoceretur. Hec  est epistola in uulgatis editionibus 166 libri tertii, quam integram exhibet Eadmerus libro II Nouorum, cum hac inscriptione: Domino et Patri cum amore reuerendo, et cum reuerentia amando, summo pontifici Urbano, frater Anselmus, seruus Ecclesie Cantuarie, debitam subiectionem et orationum deuotionem, etc. In ea uir sanctus post expositas pontifici uarias tribulationes, quibus ab inito episcopatu agitatus et pene attritus fuerat, petit ab eo ut sibi dimittende sedis licentiam indulgeat. At litteris tanti uiri acceptis pontifex gauisus est, nichilque aliud ei respondit, nisi ut, postposita omni excusationis causa, statim Romam accederet. Cui absque mora uir sanctus obtemperans, illico profectus est; ac celebratis prope Segusium in monasterio Sancti  Iusti uallis-aspere, tum apud Sanctum Michelem de Clusa Passionis ac Resurrectionis Dominice solemniis, euitatisque feliciter Guibertinorum, que parate ei erant, insidiis, Romam tandem cum duobus tantum sociis peruenit. Postridie Urbano in palatio Lateranensi, ubi eo iubente hospitatus fuerat, presentatus, humiliat se pro more ad pedes summi pontificis, sed statim ab ipso erigitur ad osculum eius, et in sella sedere iubetur. Aderat ibi cuncta Romane urbis et curie nobilitas tantum uirum uidendi desiderio aggregata, eumque ab eo pontifex itineris eius causas audiuisset, multaque in eius laudes palam fuisset persecutus, plenam ei subuentionem pollicitus est, tum mandauit ut interim in Lateranensi palatio secum uir sanctus commaneret,  ubi subuentionis ipsius effectum prestolaretur. Interim litteras Urbanus ad Anglorum regem scripsit, quod et fecit Anselmus. At rex utrisque susceptis, nequidem digito tangere eas que Anselmi erant dignatus est. Hec et alia que de Anselmo referimus, Eadmerus eius socius, et itineris ac laborum comes indiuiduus, qui rebus gestis presens fuit, fusius narrat in eiusdem sancti uita, et in libris Nouorum, in quibus multa plura habet de summa ueneratione que ei ab omnibus in urbe exhibebatur. At tedebat Anselmum his honoribus excoli; quare, transactis Rome diebus decem, inuitatus a Ioanne olim suo eius apud Beccum discipulo, tunc uero abbate Sancti Saluatoris prope Telesium  urbem in Terra-Laboris, ad eum diuertit, a quo ductus in uillam sui monasterii, nomine Sclauiam, in uicino monte sitam, aliquandiu ibi uitam a curie tumultibus omnino immunem duxit, exercitiis spiritalibus potissimum addictus, et studio sacrarum rerum. Hoc otio optime usus Anselmus egregium opus, quod iamdudum in Anglia inchoauerat, sub titulo Cur Deus homo, penitus absoluit. Cum uero ibi penuria esset aque, fontem uiuum suis precibus a Deo obtinuisse dicitur, quod miraculum Petrus Diuensis cum aliquando Becci hospitaretur, inter alia eius gesta uersibus, quos aliquando in ms. codice legimus, satis eleganter pro tempore expressit.



CCCXu. Rogerium ducem adit pontifex.


Obsidebat his temporibus Capuam urbem Rogerius dux Apulie, qui, audita beati uiri fama, eum ut ad se accederet inuitauit, aduenientique obuius ingenti nobilium turba stipatus processit. Mansit cum eo aliquot dies uir sanctus, sed procul ab aule strepitu in loco solitario, quem princeps ei ut faueret, preparari iusserat. Urbanus interea, ne hoc bello Italie res turbarentur, ad castra Rogerii gratia pacis componende etiam accessit, quam cum tunc conciliare non potuisset, ibi, aut certe in uicinia, uti Eadmerus habet, cum sancto Anselmo usque ad urbis deditionem remanere constituit, dum hec discidia facilius componi possent. Ordericus libro X compendiose Anselmi gesta replicans,  scribit eum in Apulia Urbanum inuenisse, atque cum eo concilio Barensi interfuisse, ac apud Clarummontem crucem Domini predicasse. Sed res ibi ac tempora confundit auctor alioqui accuratus et diligens, qui lectores ad Eadmerum merito remittit, in hoc multo magis audiendus, quam credendus in iis que ipsemet ea de re narrauerat. At Gaufredus Malaterra, auctor eius temporis, qui et ipse rebus gestis presens aderat, refert Urbanum, cum nichil in Rogerii castris proficeret, ecclesiasticis negotiis plusquam expeditionalibus negotiis intentum, totalibus tumultibus mente declinatis, data principibus, nam ibi Rogerius uterque cum Richardo Capue principe aderant, et omni exercitui apostolica benedictione, Beneuentum secessisse, ibique perseuerasse  ad solutam Capue obsidionem.



CCCXuI. Beneuentum se recipit.

Forte pontifex tempore huius obsidionis, cum nulla pacis componende spes affulgeret, Beneuentum, que urbs, ut idem auctor obseruat, erat ditionis apostolice, adiit, ac postmodum capta Capua ad Rogerium reuersus est. Certe Beneuentum hisce temporibus se inuisisse innuit ipse Urbanus in epistola ad Ansonem eius urbis dominum, mense Nouembri sequente scripta, de qua inferius agemus; qua quidem occasione pontifex Ansonem in principatu Beneuentane urbis confirmauit, quo nonnisi post annos tres a Paschali II exutus est, uti fusius exponit Peregrinius initio Castigationum ad Chronicum  Falconis. Eiusdem itineris meminisse etiam uidetur Urbanus ipse in rescripto ad Casinenses hoc anno exeunte dato aduersus Cinglensem abbatissam, cum ait litem que inter hanc abbatissam et Oderisium Casini abbatem uertebatur, se Roma pro ecclesiasticis causis egressum in utriusque partis presentia tractasse. Hoc rescriptum, sicut et epistola ad Ansonem, suo ordine sub finem huius anni in nostra collectione habetur. Porro Capue obsidionem Lupus Protospata, anonymus Casinensis, et alii auctores commemorant, sed uariis annis ob diuersam ab iis adhibitam computandi rationem, nisi id librariorum errore euenerit, ut uidere est in Peregrinii Castigationibus.



CCCXuII. Anselmus sedem dimittere non permittitur.


Eadmerus autem scribit Anselmum statim post solutam Capue obsidionem simul cum Urbano Auersam petiisse, ubi pontifex in ipsa urbe, Anselmus uero in uicino Sancti Laurentii monasterio ordinis nostri hospitatus est. Cum uero ibi quadam die Anselmus a pontifice postularet ut sibi, dimisso episcopatu, priuato liceret in monasterio degere, non solum non assensit Urbanus, sed etiam ei acrioribus uerbis reprehenso in uirtute obedientie precepit ut ne unquam commissi gregis curam abiiceret. uerba ipsa pontificis huc referre iuuat. »Audit, inquit ille auctor, papa quod ille postulat, et illico miratus exclamat: O episcopum! o pastorem!  nondum cedes, nondum uulnera perpessus es, et tam Dominici curam ouilis subterfugere queris. Christus in cura ouium suarum probat Petri amorem erga se; et Anselmus, Anselmus, inquam, ille sanctus, ille talis ac tantus uir, solummodo quiescere uolens, oues Christi et ante pugnam luporum morsibus dilaniandas non ueretur exponere. Ah! quid dicam! quo amore sperat Domino copulari, qui hoc fugit quo ipse Dominus se teste probatur amari! Absint hec a te, absint a tua religione, dilectissime frater Anselme, potius ne me in istis ulterius inquietes. Scias quod non solum non concedo tibi facere quod petis; imo ex parte Dei omnipotentis, uice beatissimi Petri apostolorum principis, tibi per sanctam obedientiam precipio, quatenus curam  Anglici regni tibi commendatam, quandiu retinere, ut hactenus, poteris, non abiicias. Quod si propter tyrannidem principis, qui nunc ibi dominatur, in terram illam redire non permitteris, iure tamen Christianitatis, semper illius archiepiscopus esto, potestatem ligandi atque absoluendi super eam dum uixeris obtinens, et insignibus pontificalibus more summi pontificis utens ubicunque fueris.« Ad hec Anselmus obedientiam pollicitus, respondit se nec cedes fugere, nec uulnera, imo neque ipsam mortem; at se ideo uoluisse renuntiare sue sedi, quod sibi impossibile uisum esset integram beato Petro obedientiam exhibere simul cum fide, quam regi terreno debitam esse Angli contendebant. Cui  pontifex: »Ratione, inquit, duceris; ego quoque, ne de his atque aliis tibi non iure illatis uidear non curare, eaque gladio sancti Petri nolle uindicare, moneo, quatenus concilio quod apud Barum ante corpus beati Nicolai Kalendis Octobris celebrare constitui, presentiam tuam exhibeas, ut quod de ipso rege Anglico, suisque ac sui similibus, qui contra libertatem Ecclesie Dei se erexerunt, mediante equitatis censura me facturum disposui, auditu uisuque percipias.« His auditis, uir Dei, ut prosequitur Eadmerus, Sclauiam reuersus est, ibi usque ad Barense concilium commoraturus. Quanti uero obedientiam fecerit uir sanctus, ex Willelmo Malmesburiensi accipiendum est; qui libro I De gestis pontificum narrat eum ab Urbano impetrasse ut  sibi aliquem preficeret, cuius iussis obedire teneretur, prepositoque ei Eadmero obtemperasse, ut absque eius uenia uix ausus esset latus inuertere.



CCCXuIII. Urbani cum Rogerio congressus.

Interim capta Capua, cum pontifex accepisset utrumque Rogerium Salernum diuertisse, huc eos adire constituit, antequam Rogerius comes in Siciliam rediret. Urbano aduenienti cum archiepiscopis et cetero comitatu. obuiam itum est cum solemni processione. Ibique dies aliquot exegit frequenti colloquio comitis Rogerii: nam amicissimi erant recreatus, uti habet Gaufredus Malaterra, lib. Iu. Ea occasione, ut idem auctor scribit, cum Urbanus aduertisset Rogerio displicere, quod Robertus Trainensis episcopus eo inconsulto legatus apostolicus in  Sicilia institutus fuisset, mutata rerum dispositione, hanc dignitatem ipsi Rogerio ob preclara eius in Ecclesiam merita hereditaliter attribuit, pollicitus se neminem unquam legatum alium in Siciliam illo inuito missurum, dum ipse comes aduixerit, uel aliquis heredum suorum zeli paterni ecclesiastici exsecutor, superstes fuerit. Hinc famosa illa constitutio apostolica ea de re emanauit, data hoc anno III Nonas Iulii, que post Gauffredum a diuersis auctoribus edita ad mss. etiam codices collata proferetur, sed etsi sincere sint cetere eius chronologice note, adulterata tamen in ea est indictio. Porro multa huius constitutionis occasione hinc et inde scripta sunt, que ad nos nichil attinet fusius indagari. Ea, si lubet, uidesis apud Baronium tomo XI; Rocchum  Pyrrhum tomo II Sicilie sacre, pag. 452 et seqq., ac alios auctores. An uero hec legatio sese etiam in Calabriam, ubi tunc Sasso Cassanensis episcopus legatione apostolica fungebatur, extenderit, incertum est, quod innuere uidetur Gaufredus.



CCCXIX. Primatus Ecclesie Salerni datus.

Paulo post id tempus, die scilicet 20 Iulii sequentis, pontifex ad alterius Rogerii, nempe ducis Apulie, et Alfani archiepiscopi preces, insigne priuilegium Salernitane Ecclesie concessit, collato ei primatu in duas metropoles Compsanam et Acheruntinam, que olim ipsi iure metropolitico subiecte fuerant. Data est bulla die XIII Kalendas Augusti, anno 1099, ut preferunt eius exemplaria, sed qui a mense Martio anni precedentis inchoandus est, ut  ad presentem annum reuocari possit. At indictio Iu que ibi apponitur excusari nequit, nisi error in Amanuenses reiiciatur. Locus hic esset de altero Urbani rescripto agendi, quo in gratiam eiusdem Ecclesie priuilegia Cauensis monasterii reuocantur, si datum Rome non diceretur, et indictio uII quam prefert, huic anno conuenire posset. De eo inferius.



CCCXX. Rescriptum pro sancto Brunone.

At sincerum omnino et penitus indubium est illud, quod mense Septembri huius anni Urbanus sancto Brunoni Carthusianorum parenti, qui tunc in Squillacensi eremo morabatur, concessit, ad ei confirmanda et asserenda omnia bona que a Rogerio  comite et Ioanne Squillacensi episcopo ipsius monasterio collata fuerant. Illud datum est Salerni, hoc anno, mense Septembri, indictione uI, unde coniicimus Urbanum ea in urbe usque ad Barense concilium permansisse.



CCCXXI. Crucesignati Antochiam capiunt.

Cum autem hec in Italia gererentur, crucesignati post uaria prelia, et multas passim urbes hoc et precedenti anno expugnatas, Antiochiam mense Iunio huius anni occuparunt. uerum paulo post Barbari ex uariis prouinciis, huius tante suorum cladis fama exciti, simul conuenientes quasi pro communi salute dimicaturi Christianos in ea urbe adeo arte circumdederunt, ut iam nulla euadendi spes eis affulgeret. At humano deficiente supernum adfuit  auxilium, cum inuenta, haud absque miraculi opinione, sacra lancea qua latus Christi Domini perforatum fuisse credebatur, adeo excitati sunt nostrorum animi ut, prelato hoc quasi certo uictorie signo, milites in barbarorum exercitus effusi, eos ingenti clade affectos omnino fugauerint ac prostrauerint. Hec omnia, preter auctores historie sacrarum expeditionum, referunt ipsi Christianorum duces et principes in epistola ad Urbanum eo tempore scripta, in qua post huius uictorie narrationem, ei mortem annuntiant Adhemari Aniciensis episcopi, qui sedis apostolice legatus et dux expeditionis institutus, post superatos multos labores, iam pacatis omnino rebus, Antiochie ipsis Kalendis Augusti e uiuis excesserat; tum pontificem rogant ut ille  ipse, qui sacre expeditioni auctor et promulgator precipuus fuerat, in Orientem ueniat eorum dux et princeps futurus, ut post adeptam Rome Petri cathedram, in qua iam ab aliquot annis sedebat, simili quoque honore in altera eiusdem apostoli cathedra Antiochie frueretur. Hec epistola scripta fuit 11 die intrante Septembrio, indictione Iu, ut indicat editio Baluziana libro I Miscell. pag. 419, ubi integrior habetur quam apud Fulcherium in libro de gestis Dei per Francos. Ipsam autem integram referre uisum non est opere pretium, cum apud illos auctores facile haberi possit; quare sufficiat hic titulum eius exhibere: »Domino sancto ac uenerabili pape Urbano, Buamundus, et Raymundus  sancti Aegidii comes, Godefridus dux Lothariensis et Rotbertus comes Northmannie, et Rotbertus Flandrensium comes, et Eustachius comes Bolonie, salutem et fidelia seruitia, et ut filii suo patri spirituali ueram in Christo subiectionem. uolumus autem omnes et desideramus uobis notum fieri quam magna Dei misericordia, quamque euidentissimo ipsius Dei adminiculo a nobis capta est Antiochia,« etc. Quid uero his litteris responderit pontifex, nobis est incompertum; at certum est eum nunquam ullum iter in Orientem suscepisse. Nec dubium quin hic reuocanda sit Daimberti ad crucesignatos legatio, quam hoc anno commemorat Bertoldus his uerbis: »Dominus papa, inquit ille auctor, ad eamdem multitudinem suam legationem direxit,  uidelicet uenerabilem Theobertum Pisane Ecclesie archiepiscopum, qui et illis in omnibus apostolica uice adesset, et ecclesias in locis unde pagani expulsi sunt instauraret.« Is postea captis Ierosolymis, Arnulfo locum cedente, eius urbis patriarcha proclamatus est, ut passim alii auctores obseruarunt. Ianuenses eo tempore sancti Ioannis Baptiste reliquias e Myra Licie urbe domum retulisse memorantur, quas etiam nunc habent in ecclesia metropolitana. Has Christianorum uictorias, solus inter Christianos principes Constantinopolitanus imperator perturbabat, adeo ut, inquit Bertoldus, etiam urbes que ab occidentalibus capte fuerant incendio deuastare et paganis reddere non dubitauerit; et iter Ierosolymitanum per suam potestatem omnibus peregrinis,  quantum potuit, omnino prohibuerit.



CCCXXII. Schismaticorum Rome conuentus.

Porro etsi illis temporibus, quibus omnes ubique gentium in Urbani obedientiam uno animo consentire uidebantur, res schismaticorum desperate omnino esse debuissent, haud tamen illi a suis conuentibus, absente licet Guiberto, abstinuere, quod ex eorum pseudosynodica epistola uniuersis Deum timentibus, ut ipsi mentiuntur, et salutem Romane reipublice diligentibus inscripta patet, quam ex Bennone in uita Hildebrandi Baronius ad hunc annum et Labbeus in Appendice tomi X Conciliorum retulerunt. Ex hac uero discimus quinam tunc Rome fuerint precipui factionis Guibertine fautores, quorum nomina et dignitates hoc ordine in ea  recensentur. Adalbertus episcopus sancte Rufine Silue Candide, Ioannes episcopus Ostiensis, Hugo episcopus Prenestinus, Albertus episcopus Nepesinus, Benno cardinalis presbyter urbis Rome, Octauianus presbyter cardinalis designatus, Paulus primicerius Romane Ecclesie, Nicolaus electus abbas Sancti Siluestri urbis Rome, N. abbas Sancti Pancratii urbis Rome, et clerus, et clarissimi principes Theobaldus Chinebii, et Udalricus de Sancto Eustachio et populus Romanus. »Illi ter se conuenisse in diuersis urbis Rome ecclesiis aiunt, ad destruendas hereres ab Hildebrando, sic etiam tunc Gregorium uII appellabant, adinuentas; primo quidem Nonis Augusti apud Sanctum Blasium, tum uIII Idus apud Sanctum  Celsum et postridie apud Sanctam Mariam, que dicitur Rotunda , ibique illas hereses condemnasse. Tum pollicentur securitatem cuilibet occurrere uolenti ad proxime futuram synodum, quam circa Kalendas Nouembres celebrare disponunt.« Data est hec epistola Rome contra schismaticos, ut uocant, in sacro conuentu, anno ab Incarnatione Domini 1098, indictione sexta, uII Idus Augusti. At cum nullos e Catholicis ad suum ipsorum conuentum aduenturos esse certo preuiderent, »testes aduocarunt celum et terram, se nequaquam eorum peruersitati  consentire, quod ut re etiam probarent, statim eorumdem Catholicorum libros, quos pre manibus habebant, in  ignem proiecere, quod uariis conciliorum conuocationibus per annos sexdecim factis et iteratis, illi nunquam ipsorum monitis aures prebere uoluissent.« Hec de schismaticis, qui cum Bennone pseudocardinali pontificem nostrum Turbanum appellare amabant, ob id, quod Gregorii uestigiis inherens, turbas, ut ipsi calumniabantur, continuaret. Sed talium hominum conuicia, tot sunt ueri pontificis elogia. Et certe Urbanum pacis amantem, et omnium hominum, qui tunc, ut de Moyse loquitur Scriptura, in terra morabantur, mitissimum fuisse, etiam ipsi schismatici fateri uel inuiti cogebantur. Quenam uero heresis illa erat, quam schismatici Gregorio uII impingebant, discimus ex eodem Bennone in Gregorii uita, ubi sic habet: »Gloriosus Hildebrandus  et pedisequus eius Turbanus noua potestate soluentes decreta Chalcedonensis concilii, non solum uerbis, sed et scriptis publicis consenserunt extra ecclesiam communicare et baptizare, quam ceci essent, quam heretici propriis scriptis deprehensi, etc.; uterque in heresim Liberii incidit, qui postquam publice communicauit excommunicatis, duas Ecclesias faciens unitatem scidit,« etc. Sic ipsi schismatici auctores catholicos et unitatis amatores schismaticos appellare haud dubitabant.



CCCXXIII. Concilium Barense hoc anno celebratum.

Catholici uero die condicta Kalendarum Octobrium, seu, ut habet anonymus Barensis, die tertia eiusdem mensis, apud Barium celebrem Apulie urbem ad concilium ab Urbano indictum conuenere.  Hec synodus potissimum ad id coacta uidetur, ut Grecos inter et Latinos de fide conueniret, ut ne scilicet sacris expeditionibus noceret in credendo diuersitas. Hanc synodum anno precedenti Baronius et eius sequaces, imo et Labbeus tomo X Conciliorum, consignauerunt: at merito alii refragantur, Lupum Protospatam et anonymum Barensem equales et domesticos auctores secuti, qui eam initio Octobris anni 1099, quem scilicet suo more a Septembri precedenti, anno 1098 inchoant, celebratam fuisse testantur: alium habemus eiusdem rei testem omni exceptione maiorem, Eadmerum, qui eidem concilio interfuit. Is nempe, ut iam diximus, refert libro II Nouorum, Anselmum mense Octobri anni 1097 licentiam a Willelmo rege Anglorum extorsisse  Romam adeundi, et post hec rerum a beato antistite gestarum seriem particulatim prosequitur ad Barense concilium, quod anno subsequenti, proindeque 1098, conuocatum fuisse narrat. Deinde Urbanus, ut idem auctor habet, post illam synodum reuersus Romam Willelmo regi inducias concessisse dicitur ad festum sancti Michelis anni subsequentis, quem quidem terminum nec rex, nec ipse pontifex attigerunt. At si ille inducie statim post Barense concilium anno 1097 indulte fuissent, ad earum finem uterque pertigissent et Willelmus et Urbanus. Certum quippe est utrumque ad annum 1099 peruenisse. Ex his, que quidem omnino certa sunt, colligere etiam licet, synodum Romanam, que a nonnullis anno  1098 consignatur, aliam ab ea non esse que anno subsequenti, ut auctores equales referunt, celebrata est; quam Baronius et Labbeus ex male locata synodo Barensi uno anno tempus preuertentes ad annum 1098 cum eius canonibus incaute retulerunt.



CCCXXIu. Barensis synodi acta.

Porro licet precipuam eorum que in Barensi synodo gesta sunt notitiam Anglicanis historicis debeamus, qui de ea occasione sancti Anselmi scripserunt, haud tamen, ut iam obseruatum est, aliis auctoribus, et quidem grauibus, loco et etate proximis, ignota fuit. Certe multos cleri et nobilium proceres ad eam conuenisse scribit anonymus Barensis his uerbis: Anno 1099, quem sicut et indictionem a Septembri  precedentis anni, ut mox dicebamus, inchoat, indictione uII, tertia die intrante mense Octobri, uenit papa Urbanus cum pluribus archiepiscopis et episcopis et abbatibus, et comitibus, et intrauerunt in Barri, et suscepti sunt cum magna reuerentia, et preparauit domino Helia, sextum pro recto casu adhibet, ut ex Malmesburiensi infra patebit, nostro archiepiscopo, mirificam sedem intus in ecclesia beatissimi Nicolai confessoris Christi, et fecit ibi synodum per unam hebdomadam. Post completis diebus octo perrexit in pace, et in mense Iulii obiit ipse Urbanus. Huic synodo quam uniuersam Urbanus ipse in rescripto de Cinglensi cella, plenariam appellat, centum et octoginta episcopos interfuisse asserit Lupus Protospata, sed quinam illi fuerint nemo litteris prodidit. At quo loco, quoue  habitu in concilio sederit pontifex ex Wilelmo Malmesburiensi discimus. Ergo, inquit, uentum est ad concilium. Apostolicus ante corpus sancti Nicolai, constratus tapetibus et palliis, ipse casula cum pallio amictus tribunal ascendit; ceteri cum cappis sedebant. Paulo inferius obseruat archidiaconum Romanum ante papam sedisse, ut moris est. In concilio Remensi anno 1094 Leo papa sacerdotalibus quasi ad celebrandam missam infulis redimitus processit ad concilium cum cruce et Euangelii libro antecedentibus cum sacri ordinis ministris, etc. In ista iuxta Urbanum Anselmus Cantuarie archiepiscopus honoris causa, siue etiam ut facilius aduersus Grecos disputans auscultaretur, sedere iussus est: cum antea, ut scribit idem auctor, ingruente tumultu, oblitus fuisset pontifex  locum ei specialem et honorificum designare. Idem habet Eadmerus de Casula et pontificum cappis; sed ait Anselmum primum ordine suo inter ceteros antistites sedisse, dum incalescente disputatione dictum ei esset ut propius accederet. Dum, inquit ille auctor, in ipso concilio plurima de fide catholica summus pontifex facunda ratione, rationabilique facundia disseruisset, mota questio est a Grecis de processione Spiritus sancti, quam pontifex multis argumentis, et quidem ut plurimum ex Anselmi epistola, quam illi olim de Incarnatione uerbi inscripserat, petitis approbare nisus est. Idem refert Ioannes Sarisberiensis in eiusdem Anselmi uita. uerum, inquit Eadmerus, cum res longius procedederet,  adhucque Anselmus in ordine ceterorum inter primos concilii Patres pro sue sedis dignitate consederet, clamauit pontifex: Pater et magister Anselme, Anglorum archiepiscope, ubi es? Qui statim adnitentibus, qui ei proximi erant, episcopis ad apostolici consessum, ut habet Willelmus, leuatus, iuxta archidiaconum sedere iussus est. Hunc pontifex, referente Eadmero qui presens erat, sic tunc est affatus: »Quid, queso, facis; cur in aliorum silentio degis? ueni, ueni, obsecro; ascende usque ad nos et adiuua nos, pugnans pro matre tua et nostra, cui suam integritatem uides Grecos istos conari adimere, et nos in idipsum nefas, si facultas eis tribuitur, precipitare. Succurre igitur quasi uere pro hoc a Deo missus huc.« Quod sequenti die egregie prestitit  Anselmus, regente, ut scribit idem auctor, cor et linguam eius Spiritu sancto; atque eam questionem ita tractauit, disseruit et absoluit, ut in ipso conuentu nemo existeret qui non sibi inde satisfactum consentiret. Cum uero dicendi finem fecisset sanctus antistes, in eum pontifex intendens ait. »Benedictus sit cor et sensus tuus, et os et sermo oris tui sit benedictus.« Ceterum hec ipsa argumenta que ibi coram Patribus prosecutus fuerat uir sanctus, postea rogantibus amicis, et potissimum Hildeberto tum Cenomannorum episcopo, ut patet ex illius epist. 22, et Guillelmus Gemetici monachus refert libro uI, cap. 9, enucleatius tractauit in libro De processione Spiritus sancti, quod ab eo prestitum est, ut doctrina catholica per totum orbem Christianum  peruaderet. Et quidem cum postea a Waleramno episcopo Neuburgensi de illis questionibus fuisset interrogatus, hunc ad illos tractatus remisit pontifex. Qua occasione res admiratione digna contigit, quod scilicet hunc episcopum nequidem more solito salutari uoluerit Anselmus, ob id solum quod adhuc eum crederet Henriciano schismati addictum, ut ipsemet testatur. uidesis eius epistolas seu responsiones ad istius Waleramni questiones et querelas; nos uero que in synodo gesta sunt interim prosequamur.

uentum est itaque ad causam Anselmi cum Willelmo Anglorum rege, quam cum pontifex coram sacro conuentu ac illatas beato uiro iniurias palam exposuisset, clamatum est ab omnibus Willelmum  regem beati Petri gladio feriendum esse; sed id ne fieret solus Anselmus obstitit. Audiens enim hec uir sanctus, uti Eadmerus narrat, et consentiunt ceteri Anglie scriptores, illico surrexit, et flexis genibus coram papa prefatum regem iam tunc excommunicare parato, uix obtinuit ne in regem faceret quod communis omnium sententia promulgauit.

Ex Urbani epistola ad Ansonem Beneuentanum dominum data, discimus monachos Casinenses ad idem concilium uenisse, ut monasterium Sancte Sophie Beneuentanum sibi assererent. Sed cum eius loci abbas concilio se subtraxisset, lis indecisa remansit. Parem exitum ibi habuit altera Casinensium controuersia aduersus Cinglensem abbatissam,  ea nempe non comparente, cause iudicium ad aliud tempus dilatum est, ut ipse pontifex testatur in inscripto ad Casinenses, quod inferius memorabimus.



CCCXXu. Priuilegium Ecclesie Agrigentine.

Die uI Idus Octobris Barii adhuc uersabatur pontifex, cum diecesis Agrigentine limites, prout a Rogerio comite constituti fuerant, confirmauit dato diplomate, in quo Roberti ducis et comitis Rogerii eius fratris optima in Ecclesiam merita multis laudibus, et quidem iure, prosequitur. Hanc bullam habes apud Rocchum Pyrrhum, sed nonnichil emendendam in notis chronologicis. Non enim indictio uIII, que ibi notatur, huic anno conuenit; sed ad summum septima a mense Septembri aut ab  Octobris initio. At hic error ex Amanuensium culpa forte contigit; qui cum aduertissent hoc priuilegium finem anni 1099 preferre, indictionem anno uulgari aptare uoluerint. At, exeunte illo anno, iam e uiuis abierat Urbanus. Quare dicendum est in ea bulla pontificem adhibuisse Barensis regionis, in qua tunc uersabatur, computandi modum, quo, ut iam diximus, annus, sicut et indictio, ab Octobri anni uulgaris precedentis incipiebat. Alii fortasse dicent in eo diplomate annum ab Incarnatione, id est a mense Martio anni precedentis, ut alias passim factum est, inchoari, sed perinde est, cum utroque modo constet annum 1099 hic pro uulgari 1098 recte assignari.



CCCXXuI. Concilium Burdigale.

 In Galliis eodem mense, III scilicet Nonas Octobris, Amatus apostolice sedis in Aquitania legatus concilium habuit Burdigale, cuius urbis tunc erat archiepiscopus; ad quod conuenisse cum eo dicuntur Rolandus Dolensis, Petrus Aginnensis, et alii diuersarum prouinciarum episcopi. Sed quid in eo statutum, quaue occasione conuocatum fuerit, plane incompertum est. Nec plura habet ipse Labbeus tomo X Conciliorum.



CCCXXuII. Urbanus Beneuento transit.

Urbanus uero post synodum Barensem Romam rediens Beneuento transiuit, ubi Cinglensis monasterii cum Casinensibus, qui illud sibi subiicere uolebant, litem dirimere constituerat, scriptis eo animo ad abbatissam eius monasterii litteris, ut  causam suam actura comparere coram eo ultra non differret. Sed tamen etiam tunc res infecta remansit, ut ipse pontifex fusius exponit in diplomate iam laudato, quod suo loco referetur. Ibidem in monasterio Sancte Sophie, ubi forte hospitium habebat, causam eiusdem loci abbatis, qui Casinensi abbati obedire detrectabat, examinauit, sed non absoluit. Etenim paulo post die nempe III Nonas Nouembris sequentis cum Ceperani esset, scripsit ad Ansonem Beneuenti dominum ut, auditis partibus, litem hanc diiudicaret, aut si forte monachi Sancte Sophie coram eo, utpote homine seculari, ea de re respondere noluerint, diem eis dicat, quo Romam conuenirent a seipso sententiam  accepturi. Hoc est Urbani rescriptum iam passim laudatum, quod die 3 Nouembris, et quidem hoc anno consignandum esse, ex mentione Barensis consilii nuper celebrati, certo colligitur.



CCCXXuIII. Rome scribit pro uindocinensibus.

Reuersus Romam Urbanus, sub finem Nouembris priuilegia uindocinensis monasterii confirmauit uariis diplomatibus, que omnia uno eodemque die data dicuntur; unde coniicimus Gofridum eiusdem loci abbatem, qui magna apud Urbanum auctoritate pollebat, tunc temporis Rome uersatum fuisse in suo Sancte Prisce titulo, ubi uindocinenses monachi habitabant; qui hec omnia priuilegia facile a pontifice impetrare potuerit; non uno quidem comprehensa diplomate, quod ad uaria negotia pertinerent,  et potius ueterum confirmationes que iam in diuersis rescriptis habebantur, quam nouorum priuilegiorum concessiones essent. Unde complura eiusdem ferme tenoris, et quidem una et eadem die, ut diximus, data occurrunt. Quatuor eiusmodi ex uindocini archiuis eruimus; quintum ipse Goffridus suppeditat in epistola 27 libri II: que omnia in pontificiarum epistolarum collectione referentur.



CCCXXIX. Rome Goffridus loquitur de episcopo Andegauensi.

Ad hoc etiam, ni fallor, Romanum Goffridi iter reuocandum est, quod ille de seipso refert lib. I epist. 28 ad Hugonem Lugdunensem, ubi fatetur se a papa de Gaufredo Andegauorum episcopo interrogatum, quedam de illo antistite ipsi dixisse,  que pontificem celare non poterant. Et quidem ea non leuis momenti fuisse, ex hoc colligimus, quod paulo post idem Gaufredus monente Urbano episcopatu cesserit factus monachus Cluniacensis, uti ex Chronico S. Albini obseruarunt Sirmondus in notis ad epist. 1 lib. III eiusdem Goffridi, et Iuretus in epistolas Iuonis Carnotensis.

Idem Goffridus tunc temporis defensionem suscepit Iuonis Carnoteni episcopi, quem nonnulli apud Urbanum papam insimulauerant. Huc enim reuocari debere non dubito ea que ipse Goffridus scripsit de illa accusatione libro II, epist. 18, quidquid dicat Sirmondus, qui hanc epistolam ad Paschalis II tempus pertinere in suis notis contendit. Certe si hec  Goffridi epistola simul conferatur cum epistola 67 Iuonis ad Urbanum ipsum initio anni sequentis scripta, nemo non aduertet, ut quidem mihi persuasum est, utramque ad unum et idem negotium pertinere. Goffridus nempe in sua scribit se papam Rome inuenisse, qui eam urbem tunc et Romanam Ecclesiam cum magna pace possidebat et magna tranquillitate. Et hic quidem tunc erat rerum status Rome sub Urbano, ut ipse Bertoldus et alii diserte tradunt, sed aduersus Iuonem male affectum occasione haud dubium primatus Lugdunensis, ut ex iis que in cadem epistola sequuntur facile colligi potest. Iuo autem in epistola laudata ait pariter se accepisse pontificem aduersus se commotum fuisse occasione quarumdam litterarum   de primatu Lugdunensi, que omnia sibi omnino inuicem coherent. Iam uero cum hec Iuonis epistola octauo eius episcopatus anno inchoante, ut ipsemet testatur, paulo post festum Natalis Christi scripta fuerit, necessario ad anni 1099 initia, ut alias diximus, debet reuocari, ac proinde etiam ipsa Goffridi epistola.



CCCXXX. Philippus rex iterum interdictus.

Ceterum ex eadem Iuonis epistola colligimus Philippum regem Francie post suam reconciliationem haud diu in penitentia perseuerasse, siquidem iterum hoc anno ob reuocatam Bertradam a legato apostolico sacris interdictus est. Qua tamen interdictione posthabita Rodulfus Turonum archiepiscopus ei coronam in Natali Domini imponere ueritus  non est, ut ex eadem Iuonis epistola et sequenti ad Hugonem Lugdunensem patet. Hinc colligo id quod legitur in quadam charta Sancti Iuliani Turonensis, Philippum anno 1091 Rodulfi archiepiscopi manibus Turonis coronam suscepisse, aut esse mendosum, aut, quod uerisimilius est, de alia eiusdem regis coronatione debere intelligi. Reges quippe tunc temporis in magnis solemnitatibus ab archiepiscopo Remensi si presens esset, aut eo absente, a diecesano metropolitano, aut quouis alio qui, iubente rege, Remensis uices supplebat, solebant coronari. Interdictum autem a legato in regem latum ab Urbano confirmatum fuisse innuit Iuo epist. 84 ad Ioannem alterum legatum et cardinalem, paulo post  Urbani obitum. At hanc secundi interdicti sententiam ante finem anni 1097 dari non potuisse ex Urbani rescripto ad Manassem Remensem de quo supra 1098 certo colligi potest. Regem uero ei non paruisse discimus cum ex predicta Iuonis epistola, tum ex iis que in concilio Pictauiensi postea gesta sunt. Certe frequentes fuisse Philippi regis lapsus et relapsus indicauit Guibertus lib. I De pignoribus, ss., cap. 1, ubi obseruat Philippum regem curandadarum scopharum circa iugulum priuilegium ob incidentes culpas amisisse, quo Ludouicus uI eius filius, adhibito crucis signo, passim utebatur.



CCCXXXI. Priuilegium S. Cucuphatis.

Die prima Decembris huius anni concessit Urbanus insigne priuilegium monasterio Octauiensi Sancti  Cucuphatis prope Barcinonem, in quo singule eius loci possessiones recensentur.

Post aliquot dies aliud rescriptum quod iam sepe a nobis laudatum est, dedit pontifex, in quo post uarias concertationes, quas singulatim recenset, decernit monasterium Cinglense apud Capuam cum sanctimonialibus in eo degentibus Casinensi abbati debere esse subiectum. Scriptum dicitur Rome die 7 Decembris per manum Petri scriniarii; et postridie datum per manus Ioannis diaconi cardinalis, qui modus frequenter in subsequentibus diplomatibus occurrit.



CCCXXXII. Rex Anglie inducias obtinet.

Inter hec Anselmus, quem post Barense concilium simul cum Urbano Romam rediisse memorat Eadmerus,  cause sue exitum prestolabatur; at nuntius, qui ex parte Willelmi regis tunc in urbem aduenit, omnem eius spem frustrauit. Is nempe post multas hinc et inde disceptationes, tandem in festiuitate Natalis Domini inducias a pontifice regi impetrauit ad festum sancti Michelis archangeli, sed hunc terminum neuter attigit. Innuit Eadmerus eas a Willelmi regis ministro obtentas fuisse munera iis dispertiendo et pollicendo, quibus ea cordi esse animaduerterat, quod ad Urbanum quoque extendere non ueretur Willelmus Malmesburiensis, in Romanos pontifices nonnunquam magis quam decet, iniquus. Et quidem qua ratione prefracte aliquas inducias regi Willelmo renuisset dare pontifex, quas nemini homini, quantumuis uili et abiecto, uix negare  potuisset; tantumdem enim temporis requirebatur ad euocandos ex Anglia testes, aduehendaque documenta, que necessaria esse uidebantur ad cause examen. Certe Urbanus, qui terminum ad causam dicendam in primo cum regis nuntio congressu ad Pascha prefixerat, non poterat inducias illas ad aliquod tempus non protrahere, cum ipse rex per suum nuntium ex ultimis orbis partibus, se etiam post cause examen satisfacturum pollicitus, id enixius peteret: rex, inquam, quicum ut mitius ageretur, postulabant Ecclesie necessitas, rerum temporumque circumstantie; rex denique, qui non ita pridem, ad pontificis obedientiam, spretis schismaticis, accesserat. Certe nec tunc, nec post illud tempus Urbanus prauis Willelmi regis uoluntatibus  conniuere unquam uisus est, nec in posterum minus quam antea Anselmo fauit; imo, ut ipse Eadmerus refert, cum uellet uir sanctus Lugdunum redire, a papa prohibitus est, propter concilium quod tertia hebdomada Pasche Rome se habiturum statuerat.



CCCXXXIII. Honores Anselmo delati.

Quo autem loco habitus quoue honore sit donatus in urbe uir sanctus toto eo temporis interuallo, exponit idem auctor tum in eius uita, tum in libris Nouorum, his uerbis: »Morati itaque sumus, inquit ille auctor, ferme per dimidium annum, continue circa papam degentes, et quasi in commune uiuentes, nec enim due, sed una uidebatur amborum curia esse. Unde et ipse papa frequenter ad Anselmum  ueniebat lete sese cum eo agendo, et curiam ei faciendo. Dedit quoque illi hospitium, in quo conuersabamur. . . . . Ipse Anselmus in conuentu nobilium, in processionibus, in stationibus semper et ubique a papa secundus erat, pre cunctis honoratus, cunctis acceptus. Rem subdit in uita memoratu dignam. Angli illis temporibus Romam uenientes pedes Anselmi ad instar pedum Romani pontificis sua oblatione honorare desiderabant.« Nec uero inuidiam ea de re aliquam passus est Urbanus, aud id egre unquam tulit; imo cum resciuisset Anselmum huic Anglorum deuotioni acquiescere nunquam uoluisse, admiratus in homine humilitatem mundique contemptum, iussit ei sese in se tenere, et nullum bene facere ultra uolentem prohibere; sed omnes pro tali  causa aduentantes patienter admittere. Hec erat utriusque sancti uiri humilitas, et in alterutrum caritas.



CCCXXXIu. Anselmi cum pontifice colloquia.

Ad hec Anselmi cum pontifice colloquia, que Eadmerus laudat, pertinent haud dubium aliquot eius sancti uiri epistole, in quibus uariis dubiis respondet iuxta id quod a papa Urbano audierat. Ita epist. 130, lib. III, P. monachum Sancti Martini Sagiensis ab adeunda Ierosolymorum urbe dehortatur, quod tale iter uoto stabilitatis et obedientie, que apostolico debetur, contrarium esset. Is enim, inquit Anselmus, magna auctoritate preceperat, ne monachi hanc uiam arriperent absque prelati obedientia. Ego, ut subdit, presens adfui quando istam sententiam  apostolicus propugnauit. Apostolicum uero, cuius hic Anselmus nomen reticet, Urbanum fuisse diserte asserit Goffridus uindocini abbas epist. 21, lib. Iu, in qua Odonem abbatem Maioris Monasterii, uti censet Sirmondus, ab eodem peregrinandi desiderio retrahere conatur; »quod Urbanus, qui eundo Ierusalem peregrinari preceperat laicis, ipsam peregrinationem monachis prohibuisset, quod se ex ipso pontificis ore audiuisse testatur.« Alia uice Anselmus ab Urbano postulauit, ut sibi quandoque liceret canonum rigorem paulo temperare, cum id rerum statui in Anglia conducibilius sibi uideretur. Quod tum ab eo pontifice, tum etiam a Paschali facile impetrauit, ut ex eiusdem Paschalis epistola patet, lib. III, num. 45 inter Anselmianas. Interdum  questiones etiam de uariis ecclesiastice discipline capitibus in his colloquiis familiaribus miscebantur. His accenseri debet, ut quidem uidetur, ea quam tractat Anselmus lib. III, epist. 159, de altari quod e suo loco motum fuerat, an deberet iterum consecrari. Eo loci, sicut et Iuo epist. 72 et 80, atque alii eius eui canoniste, non modo altare, sed et ipsam ecclesiam ea occasione de nouo consecrandam esse censent, quod Lobiis factum fuisse discimus in Gestis eius loci abbatum tomo uI Spicilegii, pag. 609; at iste ritus modo in desuetudinem abiit. Hec autem questio assistentibus quibusdam episcopis, ut Anselmus testatur, coram Urbano agitata fuit, cunctis ea que sibi recta uidebantur libere proferentibus. Unde patet complures in eiusmodi collationibus,  et quidem diuersi ordinis homines adfuisse. Certe, ut modo uidebamus, et Anselmus archiepiscopus, et Goffridus abbas presentes erant, cum actum fuit in eiusmodi pontificis consessu de monachorum Ierosolimitana peregrinatione. Forte uni ex his colloquiis interfuerat archipresbyter Andegauensis, qui Roberto Arbrissellensi, ut in eius uita habetur, proponenti Petronillam uiduam ut abbatissa fieret, palam testatus est, ne id remoraretur, se audiisse cum Rome esset ab Urbano II uiduam quatuor uirorum pro necessitate abbatie prefici posse.



CCCXXXu. Schismaticorum in Anselmum reuerentia.

Tanta uero sanctitatis et doctrine fama, qua Rome pollebat Anselmus, haud inutilis Ecclesie  fuit, cum multi schismatici ea permoti ad Urbani obedientiam tanti uiri exemplo accesserint, frementibus, uti obseruat Ioannes Sarisberiensis in eius uita, Henricianis. Mirum est quod ea de re habet Eadmerus. Quid, inquit, referam nonnullos ciues Urbis, quorum ingens multitudo propter fidelitatem imperatoris ipsi pape erat infesta, nonnunquam in unum conglobatos, Anselmum a Lateranis ad sanctum Petrum euntem cum suis propter odium pape capere uolentes; sed mox uiso uultu eius territos proiectis armis terra procumbere, et se illius benedictione deposcere insigniri. Hec in specimen dicta, plura habentur apud Eadmerum et alios auctores Anglicanos, quos consulere licet.



CCCXXXuI. Urbanus Rome synodum indicit.

 Urbanus itaque, deficientibus in dies Rome Henricianorum uiribus, magis ac magis in aduersarios preualebat, ita ut Natali Domini cum magna pace, inquit Bertoldus, Rome celebrato, Urbem omnino sub suo dominio tunc habuerit. Nam et, ut prosequitur ille auctor, castellum Sancti Angeli cum aliis munitionibus in sua potestate detinuit, omnesque emulos suos in ciuitate cum Dei adiutorio satis uiriliter aut placauit, aut ui perdomuit. Unde cum e re Christiana censeret esse pontifex generale concilium conuocari, synodum suam in tertia hebdomada Rome celebrandam post Pascha, missis litteris usquequaque denuntiauit. Eum uero reliquum tempus usque ad synodi celebrationem in Urbe transegisse ex Eadmero et Bertoldo facile colligitur, licet ea  que tunc ab illo gesta fuerint ignoremus, nisi quod illo interuallo duo priuilegia totidem monasteriis concesserit, que supersunt. Primum est monasterii Anianensis in Occitania, inscriptum Petro eiusdem loci abbati, datum Laterani die 14. Alterum die 19 eiusdem mensis in porticu beati Petri, quo monasterium Sancti Saturnini in diecesi Urgellensi, cuius Petrus tunc abbas erat, insignibus priuilegiis et iuribus decoratur. Hec duo priuilegia a Petro scriniario scripta, et per manum Ioannis diaconi data dicuntur. Aliam Urbani bullam laudant, qua Gellonense Sancti Guillelmi de Deserto monasterium antea Aniane subiectum, ab eo iugo liberatur. Sed eam uidere non licuit, nec in alterutrius monasterii archiuo habetur.



CCCXXXuII. Concilium Romanum.


Interea Romam conueniebant ex uariis prouinciis episcopi ad concilium ab Urbano conuocatum, quod magnum concilium Houedenus, generalem synodum codex Lamberti, Bertoldus, auctor equalis uite Ioannis Ternannensis, et alii appellant. Huic 150 episcopos et abbates, innumerabilesque clericos interfuisse scribit idem Bertoldus, ad quam primates, archiepiscopos et episcopos conuocatos fuisse legitur in codice Lamberti, quosque ex Italia et Gallia congregatos, in modum corone, sedisse Eadmerus obseruat. Anselmo autem Cantuariensi archiepiscopo, cum nullum sibi assignatum locum haberet, sedes iussu pontificis in corona posita est, id est ex opposito  pape, qui locus, uti Eadmerus prosequitur, non obscuri honoris in tali conuentu solet haberi. Certe in concilio Remensi anno 1099 sedebant Patres in modum corone dispositi, ita ut Leo IX pontifex sedens uerso uultu ad sepulcrum sancti Remigii, haberet ex opposito ante oculos Remensem et Treuirensem archiepiscopos, qui primas sedes occupabant. In ueteribus Remensis prouincie monumentis Cameracensis episcopus, ex opposito metropolitani locum habere conspicitur, ut et Dolensis in prouincia Turonensi, que due Ecclesie etsi sunt illustres inter alias, neutra tamen sue prouincie post metropolim, protothronus seu primaria sedes est. Nam in Belgica secunda hanc dignitatem Suessionensis, et in Lugdunensi tertia Cenomannensis Ecclesia  semper obtinuit, uti ex uetustioribus Galliarum notitiis constat.

Concilium in basilica Sancti Petri celebratum fuisse diserte habet uetus codex eius canonum, Lamberti Atrebatensis dictus, et quidem hebdomada tertia Pasche, seu post Pascha, ut Bertoldus et Houedenus habent; et aperte omnino codex Lamberti, in secunda Dominica post Albas, qua misericordia Domini causatur. Is cum subiungit eiusdem synodi decreta pridie Kalendas Maii data fuisse innuit synodum perdurasse tota hac hebdomada. Unde nec Chronicon Malleacense aberrauit, ubi legitur hanc synodum uII Kalendas Maii celebratam fuisse; nec codices a Binio, Sirmondo, aut Labbeo laudati, qui diem 7 aut 6, aut etiam II Kalendas Maii preferant.  Certe ipsa Dominica tertie hebdomade, que hoc anno in diem 24 Aprilis, seu uIII Kalendas Maii incidebat, complures antistites Rome simul congregati rescripto pontificio in gratiam Hugonis Lugdunensis pro primatu contra Daimbertum Senonensem decertantis subscripserunt. Ex hoc rescripto, discimus Daimbertum tunc temporis primatum Lugdunensem agnouisse, et comperta habemus aliquot antistitum nomina, qui Romano illi concilio interfuerunt. Ii sunt, preter Daimbertum Senonensem et aliquot cardinales Ecclesie Romane presbyteros, Anselmus Cantuarie, Leodegarius Biturigum et Amatus Burdigale metropolitani; episcopi uero Gualterius Albanensis, Odo Ostiensis, Guntardus  Tundanus, Leutaldus Siluanectensis et Ismeon Diensis, qui etiam ultimus erat Hugonis Lugdunensis legatus. Quamuis autem unicus hic memoretur Remensis prouincie Letaldus episcopus, plures tamen interfuisse huic synodo e sua prouincia Manasses metropolitanus testatur in epistola quam infra laudabimus de Morinensi episcopo. Certe id diserte habetur, in codice Lamberti tum ms., tum edito tomo u Miscellaneorum Baluzii, id quo hec uerba leguntur: Huic quoque concilio cum ceteris Remensis prouincie episcopis interfuit Lambertus Atrebatensis episcopus. Ibi etiam aderant, uti ex iis que modo dicemus patebit, Bisancius archiepiscopus Tranensis, Reingerus Luccensis, Humbaldus Antissiodorensis et Gotofredus Magalonensis episcopi,  quibus adiungi debet Norgandus Aeduensis, cui a Roma reuerso apud Sedelocum, occurrit Hugo iam tunc Flauiniacensis abbas, uti ipse narrat in Chronico. Denique iis etiam annumerandus esse uidetur Hugo Gratianopolitanus antistes, qui post reditum Urbani pontificis in Italiam duobus annis in Apulia infirmitate detentus commoratus est, ut ipse testatur in libello De controuersia, quam habuit cum Guidone uiennensi occasione Salmoriacensis archidiaconatus.

Hec porro synodus conuocata dicitur in codice Lamberti pro errore et heresibus Grecorum, ad quos eius decreta etiam spectare subiungit his uerbis, apud Baluzium relatis: Qualia autem decreta predictus papa Urbanus de Latina et Greca Ecclesia et  de ministris altaris, et de ordinatis a Simoniacis, et de beneficiis et officiis ecclesiasticis per pecuniam adeptis ante corpus beati Petri dederit, studiosus lector legendo inuenire poterit. Unde mirum est nichil speciale de Grecorum erroribus in uulgatis huius concilii canonibus occurrere. Id forte euenit, quod horum canonum collectores, cum Latini fuerint, ea tantum que ad occidentales pertinebant retulerint; quemadmodum id quod occasione sancti Anselmi decretum ibidem fuit. a solis Anglicanis scriptoribus memoratur. Sic etiam Bertoldus et alii passim auctores de hac synodo solummodo habent, Urbanum in ea predecessorum suorum statuta confirmasse, iterasse anathemata in Guibertum eiusque complices iam sepius lata et confirmata, egisseque de promouenda Ierosolymitana  expeditione. Canones uero septemdecim huius concilii, qui uulgo circumferuntur, iam in prioribus conciliis ut plurimum promulgati fuerant, ut legenti patebit. At nusquam inuenire licuit, quod de eadem synodo refert auctor Chronici Malleacensis, in ea scilicet a pontifice decretum fuisse, ut singuli Christiani omni feria sexta seruarent ieiunium pro peccatis suis, et maxime pro illis quibus non confessi sunt immemores.

Quod ad res Anglicanas spectat, Eadmerus libro II Nouorum, et post eum Rogerius Houedenus, scribunt, »Urbanum in eadem synodo sententiam excommunicationis protulisse in aduersarios sancte Ecclesie, ac in omnes laicos, qui inuestituras dabant,  aut clericos qui eas accipiebant, aut eiusmodi homines ad officium dati honoris consecrabant. Denique in eos, qui pro ecclesiasticis honoribus laicorum homines fiunt, quod exsecrabile uideatur, inquit pontifex, sacerdotum manus, que in tantam eminentiam excreuerunt, ut, quod nulli angelorum concessum est, Deum cuncta creantem suo ministerio creent, et eumdem ipsum pro redemptione et salute totius mundi summi Dei Patris obtutibus offerant; in hanc ignominiam detrudi, ut ancille fiant earum manuum, que die ac nocte obscenis contagiis inquinantur,« etc. Hac prolata sententia acclamatum est ab omnibus: Fiat, fiat, et in his consummatum est concilium. Hec omnia se in concilio a uenerabilis memorie domino papa Urbano audiuisse testatur  ipse Anselmus lib. III, epist. 73 ad Paschalem II. Et quidem Boso postea Becci abbas, amicus et discipulus sancti Anselmi, nunquam adduci potuit ut hominium regi Henrico, qui Northmannie etiam dux erat, prestaret, quod id se nunquam facturum pollicitus papa fuerat ut in eius uita legitur. Neque hic omittendum est quod Reingerus Luccensis episcopus in eadem synodo fecisse ab Eadmero dicitur. Hic quippe a pontifice propter sonoram, qua pollebat, uocem designatus ad legenda publice que in synodo statuta fuerant, cum id exsequeretur, repente interrupta decretorum serie, mutato uultu ac uocis et totius corporis habitu, terram pede suo uerberans multa interseruit in Anselmi honorem, et de his que ille a rege Anglorum passus fuerat, grauiter  conquestus, quod post tantam in urbe moram non ei fuisset satisfactum. Sed, monente papa, lectionem canonum persecutus, que decreta ea de re fuerant, ut mox dicebamus, tandem cum ceteris approbauit.

Interea pontifex haud negligebat eorum causas, qui ad ipsum recurrebant, quibus uel ipse solus prouidebat; aut certe eas referebat ad synodum, si tanti essent, ut id opere pretium esset. Et quidem durante concilio, nempe die 26 Aprilis ad petitionem Andree abbatis monasterium Casalis Benedicti, quod ille apud Bituriges iuxta uallumbrosanorum instituta sub regula sancti Benedicti construxerat, bona ac possessiones confirmauit, data bulla. Aliud  priuilegium die sequenti ad petitionem Amati Burdigalensis archiepiscopi, et Fulconis abbatis, qui forte cum eo antistite Romam ad concilium uenerat, concessit monasterio Sancte Crucis Burdigalensis.

At negotia maioris momenti in concilio tractabantur. Ex iis fuit canonizatio sancti Nicolai Peregrini: tales enim causas iuxta illius eui disciplinam plenarie synodi communi assensu firmari debere ipse Urbanus iam antea ad Benedictum Namnetensem, ut suo loco diximus, statuerat. Atque adeo Bisancius Tranensis archiepiscopus, qui Nicolai canonizationem prosequebatur, miracula ab eo patrata, precipiente Urbano, coram uniuerso concilio recitauit; quibus lectis pontifex ei facultatem concessit ut quidquid hac in re melius uideretur,  ad Dei gloriam institueret, datis ea de re litteris ad clerum, nobiles et plebem Tranensis ciuitatis, et quidem ad hunc annum, ad quem pertinere, etiam absque ullis chronicis notis, quiuis facile ex dictis intelligit.

Compressum etiam hac in synodo fuit Taruennensis Ecclesie schisma, confirmato in eius urbis antistite Ioanne, quem diecesani abbates, reiectis aliis, delegerant, postquam Gerardus qui, uti diximus, in Nemausensi concilio a suis muniis suspensus fuerat, in monasterium Montis Sancti Eligii secessisset. Huius rei precipuus auctor fuit Lambertus abbas Sithiensis, sancti Anselmi amicus, qui ea de re, ut Malbrancus refert, orationem coram synodi Patribus habuit. Litteras de hoc negotio  scripsit pontifex ad Manassem Remensem archiepiscopum, tum ad Taruennenses, ac etiam ad ipsum Ioannem, cui prohibet ne electioni sue contraire audeat; sed he solum ultime supersunt, quas ex eiusdem Ioannis uita, olim preferentur. Loco autem earum que ad Manassem scripte erant, dabimus in Appendice eiusdem archiepiscopi epistolam ad ipsos Taruennenses, qua eos ad Ioannem iuxta pontificis et concilii mandata suscipiendum adhortatur, quibus reipsa eos paruisse ex ipsorummet litteris ad Lambertum Atrebatensem, a Baluzio tomo u Miscellan. relatis patet. Ibi enim se pape litteras accepisse aiunt super confirmatione electionis domni Ioannis archidiaconi Atrebatensis; quibus se corde et animo obtemperaturos profitentur. Et quidem paulo post,  uidelicet II nonas Iunii huius anni, Ioannes presbyter ordinatus est; tum mense sequenti XuI Kalendas Augusti, Remis a Manasse metropolitano consecratus episcopus, tandem Taruenne summa cleri, procerum et populi exsultatione susceptus, IX Kal. eiusdem mensis cathedre pontificali inthronizatus est, ut refert Ioannes eius uite auctor equalis apud Rollandum die 27 Ianuarii, quo eius memoria in aliquot Martyrologiis celebratur.

Porro Lambertus abbas, qui pro electione Ioannis in synodo perorasse dicitur, Cluniacensium fama illectus, eos in suum Sancti Bertini monasterium, in quo disciplina regularis intepuerat, inducere iampridem meditabatur; opportuna huius itineris Romani usus occasione, id impetrauit ab Urbano,  interueniente Clementia comitissa, cuius ad eumdem pontificem litteras ea de re deferebat. Et quidem absque ulla mora litteras ad Hugonem Cluniaci abbatem scripsit pontifex, cumque monuit ut Sancti Bertini Sithiense monasterium sub sua cura reciperet, quod Robertus Flandrensium comes an. 1106 ex peregrinatione Ierosolymitana reuersus, Atrebati confirmauit, ut ex eius charta patet, relata in Bibliotheca Cluniac., col. 538. Quin et ipse Lambertus, post pauca relicto monasterii sui regimine, Cluniacum secessit, ac noua professione sese regule strictius astrinxit, unde postmodum ad suam abbatiam remissus, eius curam usque ad uite finem egit. Ceterum monachi Bertiniani, imo et ipse Lambertus haud diu Cluniacensis abbatis post beati Hugonis mortem iugum ferre ualuerunt, uti fuse narrant Iperius in Chronico eiusdem loci, et Malbrancus lib. IX De Morinis. Exstant ea de re Honorii pape II littere in gratiam Petri Cluniacensis, ad abbatem Sancti Bertini, qui ei obedire detrectabat, sed hec fusius prosequi non uacat.

Eamdem fere fortunam, sed ob diuersas causas, expertum est in hac synodo monasterium Sancti Germani prope Antissiodorum, cuius abbas in Nemausensi concilio exauctoratus fuerat. Cum enim perdiu, sed semper frustra, tentata fuisset eius abbatis restitutio, locusque adeo insignis absque capite in peius omnino abiret, uisum est concilii Patribus post triennium, uti ex Gestis eius loci  abbatum colligitur, illius curam Hugoni abbati Cluniacensi ad Stephani comitis eiusque uxoris preces, committere. Exstant ea de re Urbani littere, quibus pontifex id exsecutioni mandari precipit, ita tamen ut ille locus proprio abbate non careat. Quantum uero laborandum fuerit ut hec abbatia a Cluniacensium iugo eximeretur, ex Guidone discendum est in Gestis abbatum Sancti Germani tomo I Bibliothece Labbeane.

Disceptatum est postea coram eiusdem synodi Patribus de cemeterii iure in urbe Burdigala, cuius possessionem ecclesie Sancti Andree cathedralis canonici sibi deberi contendebant, contra nitentibus clericis Sancti Seuerini. Sed hi ultimi causa ceciderunt, ut ex Urbani rescripto discimus, quod post  aliquot dies ea de re ad canonicos Sancti Andree dedit.

Huc quoque aduenerunt monachi Molismenses, conquesturi aduersus Robertum suum eorum abbatem, qui ipsis dimissis ad Cisterciensem eremum, noua ibi erecta abbatia, transmigrauerat. Eorum petitioni annuerunt concilii Patres; et ipse pontifex infatigabili Molismensium, ut in Chronico Arelatensi legitur, querela actus legato suo in Galliis Hugoni scripsit, ut Roberto ad suos Molismenses reditum persuadere conaretur; aut si id fieri non posset, res ita componat, ut utriusque monasterii fratres in suo quique loco deinceps quieti permaneant. Dato ea de re decreto, quo cauetur ne deinceps monachi eorum monasteriorum e loco ad locum  transmigrare pergant. Urbani epistola dabitur ex uariis scriptis et editis; et postea eiusdem ea de re decretum ex Orderico uitali. Ceterum Hugo, receptis Urbani litteris, rem cum aliis prouincie episcopis et abbatibus in colloquio apud Portum-Ancille tractauit, atque ibi decretum est ut Robertus reddita episcopo Cabilonensi uirga Cisteriensis abbatie, relaxatisque ab obedientie promissione sibi facta monachis Cisterciensibus, Molismum. cum iis qui eum sequi uoluerint reuerteretur; ita ut nulli deinceps, nisi iuxta quod permittit sancti Benedicti regula, transitus ad aliud monasterium licitus sit. Robertus itaque, Alberico in Cisterciensem abbatem sibi substituto, Molismum repetiit, ibique ad finem uite perseuerauit. Hec initia sunt ordinis Cisterciensis, quibus sicut et natalibus sancti Bernardi anno 1091 exorti illustratus est Urbani pontificatus. De his consulendi Manriquez in Annalibus Cisterciensibus, Ordericus uitalis, anonymus auctor a Labbeo tomo I Bibliothece editus, qui etiam uetera instrumenta, sicut et alii passim Historie ecclesiastice scriptores passim exhibent.

Eodem anno et forte etiam in eadem synodo restitutus fuit in gradum suum Fulco Diuensis Sancte Marie monasterii in Northmannia abbas, qui instigante Satana, ut iam ex Orderici libro X diximus, iniuste criminatus et depositus fuerat ante annos septem, quos in monte Casino, monitu ut uidetur Urbani, ad quem confugerat, transegit Eius  destitutionis et restitutionis tempus ex eodem auctore colligimus, qui scribit Fulconem anno 1106 Guente, id est Wintonie, in Anglia obiisse III Nonas Aprilis, sue restitutionis anno septimo que facta fuerat post alios septem annos quos exsul Casini exegerat. Hunc uero tum in abbatiam suam rediisse cum pape apicibus affirmat idem Ordericus; at he littere perierunt.



CCCXXXuIII. Anselmus Roma exit.

Prima autem post solutum concilium die Anselmus, teste Eadmero, recepta a pontifice licentia abeundi, Roma exiuit, ac superatis uiarum, quas Henrici et Guiberti fautores occupabant, periculis, Lugdunum peruenit incolumis, ubi ab Hugone archiepiscopo summo cum honore exceptus est. Ad  nostrum institutum non attinet fusius eius Gesta persequi, que ex Eadmero aliisque Anglicanis auctoribus repetenda sunt.



CCCXXXIX. Priuilegium Psalmodiense.

Hac eadem die, nempe Kalendis Maii, pontifex monasterii Psalmodiensis in Septimania, possessiones et priuilegia confirmauit, dato diplomate, quod ex autographo, lacero quidem et pene consumpto, sed tamen indubie fidei dabitur. Hoc monasterium post uarias fortunas ad Aquas mortuas  translatum et seculari toga donatum tandem ab aliquot annis Alesiensi  nouo episcopatui, ex Nemausensi detracto, unitum est. Post duos dies pontifex rescriptum dedit pro  canonicis Burdegalensibus, quod modo laudauimus. Et die sequenti, 10 Maii, priuilegium insigne concessit monasterio Conquenti apud Ruthenos, quo eius iura et possessiones confirmantur, resecato abusu qui in illis partibus inualuerat, sanctorum reliquias, etiam inuitis monachis, ad placita publica deferendi. Paulo post, id est die 14 Maii, pontifex Ruthenensis matris ecclesie canonicis, qui regularem uitam amplexi fuerant, priuilegia concessit, et uarias possessiones ad uitam communem ducendam eis asseruit, dato diplomate. Eodem mense Maio, nulla assignata die, consignatur Urbani rescriptum ad Alfanum Salernitanum antistitem, quo reuocatis a se per subreptionem, ut ibi dicitur, concessis monasterio Cauensi priuilegiis, illud et alia eiusdem  diecesis monasteria archiepiscopo reddit et confirmat. Datum fertur Rome anno 1098, indict. uII, mense Maio, que note sibi non coherent. Et quidem anno 1098, mense Maio, iam ut quidem uidetur, profectus in Apuliam erat Urbanus, quare potius uisum est illud ad presentem annum, cui indictio uII conuenit, reuocare. Mirum est autem, si rescriptum hoc sincerum sit, Urbanum in ea dixisse sibi subreptum usque tunc fuisse ea in re, et uisis tunc primum Rome priuilegiis Ecclesie Salernitane, que hactenus sibi incomperta fuerant, emendasse sententiam, cum Salernum antea non semel adiisset post concessa Cauensi monasterio priuilegia et iura anno precedenti in hac ipsamet residens confirmasset, nulla huius subreptionis facta mentione,  que omnia rescriptum illud ualde dubium faciunt, ne dicam falsum. Imo anno 1089 pontifex idem, uisis ut uidimus cartulis et pactionibus ex utraque parte prolatis in concilio Melphitano, secundum Cauenses pronuntiauerat. Quin et nuper accepimus uiri cuiusdam in his partibus eruditi obseruationes in hoc priuilegium, quod accurate expenderat factas, in quibus ait se illud quidem in archiuo archiepiscopali Salerni inspexisse in pergameno scriptum integro et sano, sed charactere qui his temporibus non conuenit, cum notis chronicis sed falsis, absque ullo signo, aut sigillo et subscriptione. Et quidem nunquam ab eo tempore suis priuilegiis excidit Cauensis abbatia. Que etiam peculiari rescripto expresse confirmauit post multos  uariorum temporum pontifices Gregorius XIu. Illud tamen qualecunque sit Salernitane Ecclesie scriptum ex Ughello dabitur, de cuius sinceritate iudicium aliis permittimus.



CCCXL. Archidiaconatus Salmoriaciensis Hugoni Gratianopolitano asseritur.

Initio Iunii Urbanus, e uaticano Lateranum reuersus, Hugoni Lugdunensi suo in Galliis uicario rescripsit II Nonas eiusdem mensis in gratiam Gratianopolitane Ecclesie aduersus Guidonem uiennensem archiepiscopum, qui rursus Salmoriacensis archidiaconatus Ecclesias inuaserat. In fine litterarum fatetur religiosissimus pontifex se hucusque in permittendis apud Gallias episcoporum translationibus  nimis facilem fuisse; tum addit se deinceps iuxta Nicene synodi statuta ab eo abusu abstenturum, atque hoc est ultimum rescriptum quod quidem cum notis chronicis supersit, ab Urbano datum: huic aliud subiungetur ipsi Hugoni Gratianopolitano inscriptum, quo eidem, et Magalonensi episcopo, cognitionem cause que inter uigilienses et Cluniacenses monachos uertebatur, committit: sed caret omni temporis nota. Exstant in Chartario Calmeliacensi alie Calixti littere eidem Hugoni et P. Diensi episcopis de eadem uigiliensi Ecclesia, quas in uno cod. Urbano tributas inuenimus, sed perperam, ut ex aliis duobus exemplis constat, et eius data, Priuati Kal. Maii, que Urbano conuenire nequit. Gratianus 35, q. 2 et 3, laudat fragmentum alterius  rescripti Urbani ad eumdem Hugonem de extraordinaria pollutione, quod suo loco inter eius decreta proferetur.



CCCXLI. Rescriptum pro Corbiniaco.

Ad extrema quoque Urbani pontificatus tempora reuocandum esse credimus eius rescriptum in gratiam monachorum Sancti Remigii Remensis, quos Ingelramnus Laudini antistes uexabat occasione altaris Corbiniaci. Et quidem cum anno tantum 1098 Ingelramnus hanc sedem iniisse, Elinando, qui Manassis metropolitani ordinationi anno 1096 interfuerat, defuncto dicatur, haud minus quam unius circiter anni spatium exigitur, ut ille antistes monachis negotium facessierit, et ipsi ad Urbanum recurrerint atque impetrarint illud rescriptum.



CCCXLII. Adalbertus abbas Schaffuse.


Inter hec die 24 Iunii, Natiuitate sancti Ioannis Baptiste, Gebehardus Urbani in Germania legatus Adalbertum in Schaffusensis monasterii abbatem solemni ritu benedixit loco Gerhardi qui, annuente pontifice, ut ex Bertoldo diximus, monasterii curam dimiserat.

Si Theobaldus, ut uulgati catologi habent, hoc tantum anno monasterii Malleacensis regimen suscepit, huc quoque consignandum est Urbani decretum, quo iussit ut ille abbas Hugoni Cluniacensi, quem procul dubio offenderat, satisfaceret. Quid rei ageretur haud notum est. At Urbani sententiam ex Paschalis II eius successoris epistola ms. ad Petrum Pictauiensem dicimus, in qua post nonnulla de monasterio  Sancti Cypriani premissa hec subdit: De Malleacensi quoque abbate precipimus ut iuxta domini Urbani preceptum abbati Cluniacensi satisfaciat: alioquin uide ne tu pro eis sedis apostolice indignationem experiaris, et ipsi condignam sententiam non effugiant. Forte ille abbas, sicut et Cyprianensis, Cluniaco subiici recusabat.



CCCXLIII. Magalonensis Ecclesie iura uindicata.

Circa eadem tempora Raymundus comes Melgoriensis a Gotofredo episcopo Magalonensi, quod eius Ecclesie iura inuasisset excommunicatus, Romam perrexit; Gotofredum, qui paulo ante illum, procul dubio ut concilio interesset, profectus fuerat, secutus. Cum uero ambo coram pontifice causam suam egissent, comes paterni testamenti uiolati reus  conuictus est ab episcopo; quare ea que inuaserat in presentia cardinalium et aliorum uirorum illustrium guerpiuit in manu domini pape, a quo post factum ipsi hominium, comitatum recepit, ea conditione ut Romano pontifici singulis annis auri unciam persolueret. Hec autem omnia in patriam reuersus die Natiuitatis Sancte Marie in publico placito comes confirmauit, et statim ad sanctum Iacobum profectus est. Instrumentum ea de re hoc anno 1099 confectum referunt Arnaldus de uerdala tomo I Bibliothece noue Labbeane, in Historia episcop. Magalonensium Gariel, et ex parte Sammarthani tomo II Gallie Christiane.



CCCXLIu. Cemeterium S. uincentio Cenomannis assertum.

 Exorta est circa idem tempus grauis contentio apud Cenomannos inter canonicos ecclesie cathedralis et Sancti uincentii monachos occasione unius canonici defuncti, cuius corpus quidam e canonicorum grege factiosi in terra profana sepelierant; cum tamen ius esset monachorum Sancti uincentii, prisca consuetudine simul et lege firmatum, ut episcopi et canonici in eorum cemeterio sepelirentur. Post multas rixas, cum hec controuersia episcopi auctoritate componi non potuisset rem monachi ad Urbanum detulere, ad quem episcopus in eorum gratiam epistolam scripsit. Hanc in Appendice a Chartario uincentiano exhibere uisum est, tum quod in ea tota rei series exponatur,  tum etiam ob eius auctoris famam. Hunc enim esse Hildebertum multis aliis scriptis celebrem, et temporum circumstantie, et styli, si mea me non fallit coniectura, conformitas, uix dubitandi locum relinquunt. An uero aliquid ea de re statuerit Urbanus, incertum, et forte morte interceptus id non potuit, at in eiusdem monasterii Chartario habetur concordia inter canonicos et eius loci. monachos tempore Hildeberti episcopi et Ranulfi abbatis inita, qua conuentum fuit, ut canonici sepelirentur quidem in cemeterio uincentiano, sed in loco honestiori, atque a laicorum sepulturis seiuncto, quam conuentionem huius occasione discidii factam fuisse haud dubitamus.



CCCXLu. Urbani obitus Rome.

 Huc denique reuocari potest Urbani epistola ad Albertum episcopum Metensem, a Gratiano 1, q. 5, c. 3, relata, de quodam qui oblata pecunia sacerdotium fuerat adeptus. Hic nempe Albertus, is ipse est Adalbero seu Albero, qui post Hermanni obitum ab Henrico imp. in sedem Metensem contra Popponem fuerat intrusus.  Certe ex uita Sancti Theogeri, quam sec. XII in Actis SS. ord. sancti Benedicti dabimus, sicut et hac Urbani epistola, colligi potest hunc Albertum seu Alberonem aliquando pro episcopo habitum fuisse. De hoc fuse agit predicte uite auctor eiusque depositionem in concilio Remensi anno 1115 presidente Conone legato decretam narrat, cui ipse Theogerus substitutus est.  Ceterum post hanc epistolam alie nonnulle, et aliquot Urbani decreta subiungentur, que cum nullam aut certe indeterminatam notam preferant, alicui certo anno consignare fas non fuit.

Urbanus post infinitos labores pro Ecclesia superatos, rebus iam omnino sedatis, recuperatisque quas in Urbe ipsa schismatici tandiu occupauerant munitionibus, ac Romanis omnibus sibi conciliatis, ipsaque uniuersali Ecclesia in tranquilliorem, ultra quam longe antea fuisset et sperari posset, statum reuocata, tandem meritorum multo magis quam dierum plenus, morte eius, ut nonnulli auctores obseruarunt, eclipsi aliisque uisis celestibus prenuntiata, ad superos euolauit eo ipso tempore, quo in  Oriente sacra Ierosolymorum ciuitas a Christianorum exercitu, quam ad hanc expeditionem pius pontifex summopere incitauerat, capta est. Rome in morbum incidit, ut testatur Ordericus uitalis libro X, initio, ubi mercedem a Deo percepturus pro bonis studiis, quibus apprime floruit, ex hac uita migrauit Iu Kalendas Augusti. Certe eum Rome hac die obiisse anno 1099 constat ex Paschalis eius successoris epistola ea de re scripta ad Hugonem abbatem Cluniacensem, quam in Appendice nostra referemus. Pontificatum tenuit annos XI, menses Iu, dies XuIII. Bertoldus numero rotundo menses quinque scripsit, atque de his nulla est apud ueteres aut recentiores dissensio, etsi nonnulli ob uarias computandi rationes eius mortis annum aliter expresserint.  Hunc tamen die III Kalendas Augusti forte errore librarii, uitam finiisse legitur in Chronico Kemperlegiensi tomo I Baluzii Miscellaneorum. Ceteri passim auctores Chronicorum diem Iu assignant, quibus monasteriorum et aliarum ecclesiarum Necrologia consentiunt, excepto Molismensi, in quo die III memoratur, eius loci congregationis dictus. Celebris uero deinceps fuit in plerisque locis eius memoria, ob recepta ab eo beneficia, ueluti in Cluniacensi, in Case Deensi apud Cornelionem, in Flauianensi Sancti Aegidii, in Lemouicensi Sancti Martialis, in Pictauensi Monasterii Noui, in Nantuacensi, in Diuionensi Sancti Benigni, et in aliis aliarum Ecclesiarum Necrologiis quas ipse sacrauerat, aut priuilegiis munierat.

 Corpus eius ex edibus Petri Leonis apud sanctum Nicolaum in carcere Tulliano, ubi supremum diem obierat, per regionem Transtiberinam delatum est in basilicam uaticanam, in qua honorifice sepultum est. In Gestis Lamberti Atrebatensis episcopi, digne memorie religiosus papa Urbanus dicitur anno 1099, Iu Kalendas Augusti, indictione uII ingressus uiam uniuerse carnis et sepultus in ecclesia beati Petri apostoli iuxta sanctum Leonem papam et Ephesini concilii auctorem. Manlius et alii qui de uaticana basilica scripsere, memorant Urbani sepulturam satis pulchro schemate constructam fuisse, que hodieque prope oratorium Adriani primi uisitur, a fidelibus frequentata ob memoriam, uti refert Baronius, tanti pontificis, adeo de uniuersa sancta Ecclesia  bene meriti. Exsequias eius celebres fuisse testatus est ipse eius amicus, qui eas curauit, precipuus sancte Romane Ecclesie filius, uti eum appellat Gofridus uindocini abbas lib. u, ep. 9 Petrus Leo in eius epitaphio, quod in Appendice ex Orderico uitali referemus cum aliis carminibus et elogiis, que cum eius uita ex Pandulfo, Domnizonis uersibus et aliis analectis huc potius reiicere uisum, quam hic exhibere, ne nimium interrumpatur narrationis series. Eius exsequias totius urbis Romane luctu et tristitia celebratas fuisse asserit Paschalis eius successor in epistola iam laudata, ob scilicet amissum tantum pontificem doctrina et uita tam clarum.

Hunc in florenti adhuc etate ex hac luce fuisse  ereptum legitur in altero eius epitaphio, quod Philippo Bone Spei abbati tributum item ex Orderico ad calcem dabimus. Et quidem grauissimi labores, quos toto sui pontificatus tempore pertulit, uariaque itinera in extremis uite sue annis confecta satis indicant eum tunc temporis senio fractum non fuisse. Eiusdem corporis et anime dotes paucis exponit, ut iam diximus, Ordericus uitalis libro uIII ubi scribit: Eum corpore magnum fuisse, modestia discretum, religione maximum, sapientia et eloquentia precipuum, quem apostolicam sedem strenue uiriliterque rexisse ait initio libri X et mercedem a Deo percepturum pro bonis studiis, quibus apprime floruesat, ex hoc mundo migrasse. Cuius, inquit, opera  quam laudabilia fuerunt, nitore famaque magnitudinis sue per orbem late diuulgata sunt, inimicorum etiam lamenta eo defuncto contestata sunt. Et paulo inferius dicit: Urbano papa in domo Domini lucente, et tenebras de cordibus mortalium predicationibus et exemplis dignitate effugante, Guiberti conatus fuisse irritos. Ipsum denique sancte tripudiantem obiisse asseuerat, tanta erat eius in Dei misericordiam fiducia! Eumdem morti proximum instinctu diuino, cardinalem Reimerum abbatem Romanum sibi successorem designasse refert Albertus Stadensis, quod alii etiam scriptores obseruarunt. At Fulcherius Carnotensis Balduini regis Ierosolymitani capellanus in libro De expeditione Ierosolymitana, ait Urbanum uirum egregium uita et moribus fuisse,  qui semper Ecclesie sancte statum sublimius promouendum super omnia consulte ac strenue moderari sategit. Postea eum cum Guiberto comparans, ait: »Urbanum uirum prudentem et uenerandum pacem renouasse Ecclesieque iura modos in pristinos restituisse, et per regiones incedentem, populos in aliquantis deuios Deo conciliasse;« et quoniam, inquit, cuncta que Dei sunt exaltare omnino studebat, omnes fere paternitati sue sub eius obedientia libenter sese dediderunt. Tum addit: »Eumdem recte electum et ab episcopis cardinalibus consecratum, a maiori et sanctiori populi parte acceptatum fuisse; licet eius opera aduersarii ipsius uelut irrita et nulla uilipenderent.« Denique ait: Urbanus prosperior et iustior erat, imo et fortior, utpote qui cupiditates tanquam  hostes subiecit. Ex alia uero parte »Guibertum representat superbie stimulo irritatum, qui populum ad confusionem auxilio imperatoris suffultus concitabat, quem licet suam inter sibi consentientes potestatem exerceret, et potentia ac diuitiis afflueret,« nunquam tamen populus melior sequi uoluit. Consentit antiquus auctor Gestorum Francorum expugnantium Ierusalem, qui eumdem pontificem fuisse ait uirum egregium, uita et moribus omnique prudentia scientiaque edoctum, etc. Eum adhuc uiuentem uirum scientia et religione prestantissimum appellauit Deusdedit tunc cardinalis presbyter Sancti Petri ad uincula tituli Eudoxie, qui alteram canonum collectionem sub eius pontificatu edidit. Adelferius uero auctor etiam equalis in Actis Sancti  Nicolai Peregrini parte II, cap. 1 apud Bollandianos die II Iunii, sic habet: »Cum Romane sedis secundus, forte sanctus, gloriosissimus Urbanus, opere et doctrina prepotens, et eloquentie fonte redundans apostolorum et apostolicorum uestigia prosequens, ac pastorali cura intentus ecclesiarum feliciter gubernaret regimina,« etc. Paucioribus uerbis omnia concludit elogia Gerohus in Syntagmate cap. 16 apud Tegnagellum: »Urbanus sicut in dignitate, ita quoque uirtute Gregorii uII, imo et ipsius Petri legitimum se successorem exhibuit.« Et Berardus Chronici Casaurensis scriptor, eum sicuti alii auctores passim sanctum et sancte seu beate recordationis uirum appellat, in quo Ecclesia habuit  bonum pastorem Christianitatis amatorem et fidei defensorem. Unde sue etati gratulatur Ioannes de Colle Medio auctor uite beati Ioannis Teruanensis, quod sub Urbani, quem paulo antea fortissimum Simoniace pestis impugnatorem appellauerat, pontificatu ecclesia potissimum Gallicana religione et scientia prestantes episcopos habuerit. »O tempora, inquit, felicia, quibus superne indulta probantur beneficia! Ecce Urbano presidente, Urbano pastoralibus supra gregem Dominicum excubiis inuigilante, et per singula ouilis sui late sollicitorum custodias excubitorum prudenter ordinante, ab ouibus, quas tibi, Christe, redemisti, rapacium morsus luporum prohibet efficaciter.« Hunc ipsum priuilegii ecclesiastici ardentissimum defensorem  felici obitu excessisse scribit Laurentius de Leodio in Historia episcoporum uirdunensium, eius mortem in conspectu Domini pretiosam fuisse testatur Paschalis eius successor in sepe laudata epistola his uerbis: Urbani, inquit, doctrina et uita, quam sancta, quam grata Deo exstiterit, exitus profecto melior approbat. Unde Deo ea de re gratias agendas esse concludit. Denique Aymericus de Perac abbas Moisiacensis post enarratas in Chronico multas eiusdem pontificis actiones, plura paucis uerbis concludenda esse dicit »eum felicem predicando ob impensam eius in res sacras et loca Deo dicata curam, ob schismatis exstirpationem, regum potentissimorum correctionem; ac multo ob suas uirtutes et merita  feliciorem que ei celestis glorie fruitionem Dei misericordia acquisierunt; quare amplissimo studio esse letandum, quod eius sanctissimi uiri precibus sublato pestifero schismate, ulceris inueterati fomentum, et sub obtentu unius ualentissimi domini ueram pacis et redintegrationis unionem ecclesia acceperit.« Cetera eius elogia, que passim apud auctores occurrunt, recensere nil iuuat, cum hec que protulimus ad asserendam eius sanctitatis famam abunde sufficiant.

Eumdem uero post obitum claruisse miraculis testis est Guibertus Nouigenti abbas, uir minime credulus, et a religione muliebri multum alienus. Sic autem de eo scribit initio libri II Historie Ierosolymitane. »Attestatur statui mentis finis eius  splendens miraculis. Defuncto enim ac sepulto eo, sicut succedens ei Ostiensis episcopus, cum plurima signa iam fierent, astitit quidam sepulcro illius iuuenis, et membrorum damnum sibi imprecatus est, si per Urbani merita, qui Odo diceretur signum unquam factum fuerit, ac fieret. Necdum pedem e loco extulerat, cum officio sermonis amisso, et altero laterum paralysi intercurrente correpto, postridie Urbani uirtutum testimonia mortuus ipse perhibuit.« Idem miraculum auctor ueteris Chronici apud Chesnium in probationibus Historie domus Castellionensis cap. 8 narrat. Hinc non mirum si eius sepulcrum a fidelibus frequentatum olim fuisse dicatur. Certe eum sancte aut beate memorie uirum et pontificem non solum ueteres ac recentiores scriptores,  sed etiam pontifices Romani in suis epistolis ac decretis passim appellant, a cuius semita nunquam recessurum Paschalis eius successor uariis in occasionibus protestatus est, ac potissimum in ea fidei professione, quam in concilio Lateranensi anno 1112 emisit, quam uniuersi Patres suis acclamationibus approbauerunt. Eodem sancti uiri titulo donatur a Goffrido uindocinensi, ab auctore uite sancti Petri Cauensis abbatis et ab aliis passim. Sancte memorie papam Urbanum pandentem plane et uere apostolicum uirum appellat Petrus Diaconus libro Iu Chronici Casinensis. Plura habet Domnizo in suis uersibus quos habes ad calcem. Sanctum Urbanum absolute appellant Berardus iam laudatus in Chronico Casaurensi et uetustissimus auctor Historie Ierosolymitane  tomo I Musei Italici Mabilloniani editus. Denique Pandulfus in eius uita scribit eumdem; confessorem et bonum Christi athletam Deo animam reddidisse; quem in uita Paschalis eius successoris, solemnis memorie dominum Urbanum papam magnanimum dicit.

Non itaque mirum uideri debet, si Urbani nomen in plerisque Martyrologiis aut sanctorum catalogis die 29 Iulii, quo excessit e uita inscriptum reperiatur; quamuis eius festiuitatem nunquam in Ecclesia celebratam fuisse fatendum sit. His uerbis eius memoria in Martyrologio Benedictino Arnoldi Wionis et Hugonis Menardi habetur: Rome depositio beati Urbani pape secundi, quondam monachi Cluniacensis  Cruciate ad recuperationem terre sancte auctoris libertatisque ecclesiastice defensoris acerrimi; qui post multas ab Henrico imperatore Iu acceptas iniurias, post exsilium et graues erumnas, aliaque id genus tandem sanctitate clarus confessor occubuit. Idem sanctitate clari elogium ei tribuitur in Dorganii Kalendario, ubi preterea Officii beate Marie institutor, et pulsus campane mane et uespere ad Salutationem angelicam inuentor fuisse dicitur. Memoratur etiam cum beati titulo apud Philippum Ferrarium in catalogo sanctorum, qui non habentur in Martyrologio Romano. Plura habent Bucelinus in Menologio Benedictino, Saussayus in Martyrologio Gallicano, Arnoldus Wion in Ligno uite. His addendi uincentius Bellouacensis, sanctus Antoninus, Trithemius,  Platina, Michel Buchingerus Colmariensis, Onufrius-Panuinius, Ciaconius et alii, qui de uiris sanctis aut de pontificibus Romanis aliquid scripserunt, sed quos singillatim recensere nec uacat, nec est opere pretium. Uno uerbo, nullus ferme occurrit auctor Chronicorum, aut Historie ecclesiastice, uetus aut recens, qui data opera, aut certe pro occasione, nostrum Urbanum laudibus prosecutus non fuerit. Eos saltem precipuos, laudauimus suis locis cum sese opportuna obtulit id faciendi occasio.

Locum etiam inter scriptores ecclesiasticos meruit Urbanus, cui non solum uarias epistolas, sed alia quoque opuscula nonnulli tribuerunt, ut uidere est apud Platinam, Wionem et similes auctores. Carolus a sancto Iacobo in bibliotheca pontificia  refert illum scripsisse contra hereticorum dogmata, et de iniuriis sibi ab Henrico imperatore illatis cum Gregorii uII legatione fungeretur, preter orationes nonnullas et uarias epistolas. Eius orationes quas in concilio Claromontano pronuntiasse dicitur cum paucis aliis, habemus; necnon epistolas satis magno numero; at cetera opuscula nescimus. Hec forte ex Platina ille auctor hauserat, qui ait: Urbanum sanctissimum pontificem non opere solum et exemplo, uerum etiam scriptis, contra hereticorum dogmata Ecclesiam confirmasse. Similia ferme habent Bergomensis libro XII et Trithemius in Chronico Hirsaugiensi ad annum 1087 ubi de Urbano ita scribit: uir fuit doctrina et sanctitate precipuus, qui uerbo et opere simul ac scriptis contra insultus  hereticorum fortiter defensauit Ecclesiam, multaque scripsit atque statuit ad utilitatem communem, que sane Urbano optime conueniunt, et si plura non scripserit, quam que nobis supersunt. uerum ut ut sit de eius scriptis, certo constat eum fuisse uirum doctum et eruditum. Rhetorem absolute eum Domnizo passim appellat. Litteratissimum et facundum Pandulfus in Gelasii II uita; et doctorem, quo moriente diserta lingua orbis ruit Baldericus in eius epitaphio in Appendice relato. Idem Pandulfus in ipsius uita, quam etiam ibi inuenies, eum ait uirum fuisse strenuum, diuinis Scripturis eruditum atque ecclesiasticis traditionibus imbutum, et in earum obseruatione constantissimum perseueratorem. Infinitus sim, si ea omnia que passim apud auctores de  eius doctrina et eloquentia habentur huc congerere uelim, quas potissimum in eo laudauerunt eius etatis auctores, qui de sacris expeditionibus scripsere: unum pro omnibus audire sufficiat Guibertum Nouigenti abbatem, qui de his ita loquitur: »Eius scientie litterali, eloquentie cooperabatur agilitas. Non enim ei minor uidebatur in Latine prosecutione locutionis libertas, quam forensi cuilibet potest esse in materno sermone pernicitas. Nec altercantium multitudo obtendebat, concinnantis ingenium; sed, licet predicabilium grammaticorum elegantiis ambiretur, et oratorum superexundare copias, ac sermonum quorumcunque facetias superequitare litterali luculentia putabatur.«  Eiusdem epistolas succo plenas laudat Bergomensis, quas tanti fecit Baronius, ut eas tot fuisse gemmas quot apices non dubitauerit asseuerare: quarum magne partis iacturam ideo deplorat, referendo in specimen aliquot fragmenta illius, que ad Lucium prepositum sancti Iuuentii inscripta est; in quibus reuera pontifex reconditam magnam eruditionem exhibet in proferendis sacre Scripture et sanctorum Patrum testimoniis ad stabiliendam de ualore baptismi et aliorum sacramentorum Ecclesie catholice traditionem. uerum hec epistola omnino integra cum aliis permultis antea ignotis in pontif. epist. collectione proferetur.

Locus hic esset de uiris illustribus agendi, qui  sub Urbani pontificatu claruerunt, aut de cardinalibus quos ad hanc dignitatem promouit. Ast cum de primis, cum sese obtulit occasio, si quando aliquid ad Ecclesie utilitatem contulerunt, suis locis egimus, et cardinales memorauimus, quos ex probabilibus saltem argumentis ab Urbano creatos fuisse deprehendimus, non opus est hic de utrisque fusius agendi. Cardinales omnino triginta et septem, preter ignotos, ab Urbano promotos recensent Ciaconius, Onuphrius, et ex iis alii. Sed quorum plerorumque nomina nuda referuntur. Ex iis septem episcopi, quorum quinque Paschalis electioni interfuerunt: Odo scilicet Ostiensis, Urbani in ea sede successor, qui Paschalem consecrauit. Gualterius Albanensis, beati Petri Igniti successor, Milo  ex Albiniano monacho episcopus Prenestinus, Mauricius qui Ioanni Portuensi in Gallia defuncto successit, et Crescentius Sabinensis, cuius decessor Ubaldus etiam ab Urbano promotus fuerat post Gregorii mortem. Septimus ex illis episcopis fuit Ioannes Tusculi episcopus, de quo multa diximus supra. Presbyteri 16 fuere Oderisius Casini abbas ex diacono presbyter ab Urbano ordinatus, Robertus tituli Sancti Clementis, Albertus postea archiepiscopus Sipontinus; Raynerius qui Urbano sub Paschalis nomine successit, tituli Sancti Clementis; Rangerius ex monacho Maioris Monasterii archiepiscopus Rhegiensis ab eodem pontifice ordinatus; Albericus tituli Eudoxie Sancti Petri ad uincula, proindeque Deusdedit celebri canonum  collectori suffectus; Petrus tituli Equitii, seu Sanctorum Petri et Martini in Montibus; amicus abbas Witurnensis tituli Sancte Crucis in Ierusalem; Paulus tituli Sancti Xisti; Bonifacius tituli Sancti Marci; Ioannes tituli Sancte Anastasie, Robertus Parisiensis Gallus, tituli Sancti Eusebii; Risus tituli Sanctorum Laurentii et Damasi, qui archiepiscopus Barensis fuit; Bernardus Ubertinus ex Camaldulensi ordine, tituli Sancti Chrysogoni, tum episcopus Parmensis; Theodericus Germanus tituli Sanctorum Ioannis et Pauli, postmodum multis legationibus in Germania celebris; Laudulfus tituli Lucine Sancti Laurentii. His addendus Goffridus uindocini abbas, atque eo nomine cardinalis  Sancte Prisce, quem ipse Urbanus presbyterum ordinauit. Diaconi recensentur 13; ii sunt: Bernardus, Gregorius abbas Sublacensis, tituli Sancte Lucie ad septem Solia, Damianus, Ioannes, Azo, Leo Marsicanus, monachus Casinensis, qui Urbani nomine complures epistolas scripsisse dicitur; de eo egimus § 51; Ionatas tituli Sanctorum Cosme et Damiani; Theodinus Casinensis monachus, tituli Sancte Marie in Porticu; Theobaldus tituli Sancte Marie Noue; comes tituli Sancte Marie in Aquirio; Gregorius tituli Sancti Angeli, qui postea sub nomine Innocentii II pontifex euasit; Ioannes tituli Sancti Adriani, ac denique Ioannes Caietanus Sancte Marie in Cosmedin, Urbani cancellarius, et tandem pontifex Gelasius  secundus dictus. Hos illi auctores recensent, alii in his que diximus, cardinales memorati occurrunt,  sed qui forte a precedentibus pontificibus promoti erant.



APPENDIX AD uITAM URBANI II PAPAE.








HISTORIA TRANSLATIONIS RELIQUIARUM S. MAXIMI APUD NANTUACUM.
Ex ms. codice Nantuacensi.

 Multis rutilantibus signis quibus constare poterat Maximum esse honestius atque sublimius collocandum, contigit adesse uenerandum Patrem Cluniacensis monasterii simulque rectorem Nantuacensis, Hugonem, de quo superius prelibaui, quod reuelationem suam Maximus ad eius tempora protelandam differendamque censuerit. Hic ergo, tam mirifica gesta comperiens, et ea que de Maximo Regiensi audierat uirtutum magnalia eis conferens, insuper et de corpore eius fuisse uiennensibus impertitum ipsum quod erat de Nantuacensibus per quemdam clericorum qui illud perdiderant dicens [al., differens], in capitulum uenit die Dominica, IX Kalendas Septembris, ibique cum fratribus tractauit de instanti negotio, qualiter uidelicet fieri posset tam sancti uiri humi iacentis exaltatio; ut qui in celo erat sublimis non permaneret in terra humationis sue despectus. uiri autem qui consultationi erant, Hostiensis tunc Odo episcopus, qui nunc est sanctus papa Urbanus, uir  magne in litteris prudentie et in diuinis causis auctoritatis et gratie, laudauit ipse, et qui aderant ceteri hunc sublimari et in loco edito cunctis mirandum spectandumque preberi, qui talibus indiciis meruisset inueniri inuentusque tot insigniri miraculis.

Sed Pater egregius, in omnibus sibi agendis morosus atque discretus, rem differendam iudicauit, quousque consuleret diligenti examinatione, per ieiuniorum et precum uota, superne uoluntatis arbitrium. Precepit itaque hanc discussionem fore in crastinum, ut eo die ieiunando et litanias cum processione agendo fieret unde hominibus innotesceret quid Deo exinde placeret. Ipse uero, cum conuentu interim capitulum subit clanculum se ab aliis segregans, locum sepulcri adiuit, seque in orationem dedit tanto liberius quanto secretius, tantamque ibi deuotionis flammam concepit et compunctionis gratiam sensit ut nullatenus ambigendum putaret quod  ille apud Dominum uere maximus esset, qui ibi iacens tantum secum diuine uirtutis haberet ut prunas efficeret quos carbones tetigisset, ac, mortuus uiuis inter mortuos uiuens, in Deo [adeo] ardorem spiritus caloremque pietatis infunderet. Inde igitur se referens explorator occultus ad suos rediit, iussitque preparari quo suscipiendus foret aut reponendus, cum transferretur uenerandi illius corpusculi thesaurus. Transactoque sequenti die et post ieiunium celebratum luce tertia succedente, in capitulum rursus ueniens Pater uenerandus ex consensu omnium definiuit ut fieret quod distulerat, ut consultius fieri posset. Precepit cuidam fratri, Ricardo nomine, qui locum nouerat, ubi illud cum Guillermo iam dicto reposuerat, quando ad ecclesiam reuectum fuerat, ut diligenter fossam aperiens cuncta prepararet,  que necessaria tali negotio putaret, quatenus qua hora conuentus assisteret, nulla mora interueniret que translationis agende opus impediret. Sed et fratribus iniunxit ut canerent et psalmodie uacarent, nullusque accederet nisi qui iussus foret. Porro domno Odoni episcopalis ordinis iure cedens, imposuit curam principalem manum mittendi et prima ossa reuerentia debita contingendi et extrahendi, totiusque operis ineundi ac finiendi usquequo reponeretur in alio suo locello uenerabile corpus; non tamen se excipiens quin iurauet manusque suas post episcopales adhiberet.

Igitur soluto sic isto capitulo fecerunt cuncti solemnem processionem, nec in basilice gremium de multitudine maxima, que ad hoc confluxerat, quemquam admiserunt, sed semper ipsi circumstantes psallere ceperunt, atque neque appropinquare uolentibus [al., atque appropinquare debentibus] locum dederunt. Tunc uero Ostiensis presul, dealbatus foris  et intus preparatus atque accinctus fide, non minus quam perhibebat uestis candore, accedit et exorcismum pro scuto assumit, atque auctoritate episcopali interdicit ne, si partis erat sinistre, auderet apparere, siue extrahendum prebere se; si autem meriti illius cuius putabatur se esse recognoscebat, cuius caro hec fuerat apparendi licentiam haberet extrahendique preberet. Quid plura? Quod [al., quo et quis] domni abbatis cor tetigerat, ipse etiam tangens episcopi mentem sic afflauit ut ipse perhiberet quod pro certo in, illo loco diuinum aliquid iaceret, unde talis benedictio spiritualis erumperet, que accedentium corda sic uiuificaret ac si ipse auctor suauitatis presens esset.

Intelligens ergo ipse quid significaret qui per signa loquebatur, domnus appropinquauit humiliter manumque immittens reuerenter extrahendorum ossium principium dedit, ac deinde patri suo locum prebuit ut secundus extractor fieret qui primus esse  noluisset. Ita paulatim fratribus sibi succedentibus, et illis quibus accedere, idque facere licebat, factum est diligentia qua decuit ut pretiosa corporis illius margarita de imo in quo iacuerat tolleretur, et in excelso loco ponenda uasculo fabrefacto atque eius modulo cooptato reciperetur, sic cum laudibus diuinis leuaretur ubi decentius postmodum coleretur. Quibus sine tumultu populari in pace completis, premissa turba irruens, quid tripudiauerit, quid iubilauerit, quid laudum, quid gratiarum reddiderit, quid uotorum fecerit cum sufficiat perpendere ex uirtutum factarum cirumquaque audita opinione, superfluum uidetur uerbis inculcare aut litteris commendare. uix namque silentium impetrari potuit ut omnus ipse loqueretur et sermocinando audiretur, uel de Gregorio uII papa, cuius causa tunc  generaliter per totum fere orbem uentilabatur, uel de Maximo hoc tot signis comperto, cuius translationis recens negotium tractabatur, et festiuitas primitiua celebrabatur, et celebranda in posterum iubebatur atque inuentum esse non dubitaretur, qui sentiri in beneficio non solebat, nec uideri in seipso poterat. Dato tamen silentio post multa talia que prelibaui manifestanda, hoc quoque institutum noscitur indictumque fuisse ut in reliquum eo die celebritas huius translationis a populo frequentaretur quo circa eiusdem mensis Augusti finem tertio, uidelicet Kalendas Septembris, nundine solent apud Nantoacum ex antiquo tempore confluere, licet fratribus  non hec licentia daretur ut ab eis ageretur, nisi uII Kalendas Septembris, quando est dies translationis, sicut tunc fuit, anno scilicet eodem quo ecclesia infirmorum dedicata est ab eodem tunc presule uenerabili Odone in monasterio Cluniacensi.

Hic igitur Maximus primo cepit quasi lucifer oriri, deinde instar solis radios extendere quousque meridianum fulgorem posset translatus per tam laudabilium personarum manus expandere. Sequuntur in codice ms. aliquot miracula que post eam translationem contigerunt. Sed ea mittimus quod ad Odonem nichil attineant.





EX HISTORIA ECCLESIAE SANCTI IACOBI DE COMPOSTELLA, Auctoritate Didaci, secundi Compostellane sedis episcopi et primi archiepiscopi, auctore Giraldo eiusdem antistitis familiari.

 Porro in eadem cathedra  Didacus Pelais a domino rege Sancio sublimatus est. In hoc tempore apud Hispanos lex Toletana obliterata est, et lex Romana recepta; et predictus quidem Didacus multo tempore nobilitate ac generositate in hac presenti uita floruit, sed adeo curis exterioribus implicitus  exstitit quod ecclesiastici habitus norme internam intentionem, ut debuit, non seruauit. Unde a domino rege Adefonso suis exigentibus meritis captus spatio quindecim annorum permansit in uinculis.





PROMOTIO Petri Cardinensis monasterii monachi in Compostellanum episcopum.

 Inter hec si quidem dominus rex Adefonsus, uir catholicus, intima consideratione comperiens quod beatissimi apostoli Ecclesia, in periculo uiduitatis posita, nisi in pastorali muniret prouidentia, sine damno ullomodo constare posset, alium in pontificalem ecclesie beati Iacobi sublimare cathedram satagebat. Celebrante itaque Richardo sancte Romane Ecclesie cardinali atque legato apud Sanctam Mariam de Fusellos concilium, idem rex Adefonsus adfuit et predictum episcopum quem diutius uinclis mancipari fecerat, quasi solutum, sed tamen sub custodia ad concilium uenire iussit, uidelicet ut cum a pontificali dignitate deiiceret. Tunc predictus episcopus metu regis et spe liberationis preiudicium Romani cardinalis passus est, et coram omni concilio se indignum episcopatu proclamans annulum et uirgam pastoralem cardinali reddidit. Cardinalis autem alium, uidelicet Petrum nomine, Cardiniensem abbatem in pontificalem ecclesie Beati Iacobi  cathedram inthronizandi licentiam concessit. Post hec idem episcopus, quanquam preiudicio grauatus captioni tamen regis iterum mancipatus est; ea propter his demum Rome uentilatis predictus Richardus sancte Romane Ecclesie cardinalis atque legatus confusionis atque ignominie iaculo confossus est. Hunc enim papa Urbanus atque sancta Romana Ecclesia admodum obiurgauit atque confudit utpote  qui pridem Compostellanum episcopum captioni mancipatum preiudicio grauauerat et iniuste deposuerat, proinde ipse quoque legatione qua talia presumpserat grauatus est.

Rex autem Adefonsus, communi consilio sapientum uirorum Hesperie, quemdam abbatem Cardinensis monasterii, nomine Petrum, huic apostolice pretulit Ecclesie, qui pro commissi gregis regimine biennio in episcopatu permanens quia sine consensu matris nostre sancte Romane Ecclesie ad tanti honoris arcem prouectus fuit, in quodam concilio Legione a domino cardinali Regnerio celebrato , qui postea in urbe Roma factus papa sortitus est nomen Paschalis, iuste et canonice depositus est.

Preceptis domini Didaci secundi Compostellane sedis episcopi libenti et deuoto animo obtemperans, ipsius predecessorum gesta quam uerissime potui, huc usque pagine commendaui. Nunc uero reuerendi episcopi successus quos in hoc honore habuit, et  aduersa que in eodem uiriliter pertulit, atque ea que ipse ad Dei honorem et sue Ecclesie utilitatem, Domino cooperante, discrete et sapienter peregit, describere et ad posterorum memoriam reuocare diuina preueniente gratia aggredior. Adiutorium nostrum in nomine Domini, qui fecit celum et terram. Amen.





DE PRAELATIONE DIDACI GELMIRIDAE.

 Cum itaque dominus Raymundus uir idoneus atque discretus, condolens Compostellane Ecclesie, non iuxta canonum instituta, ut supra exposuimus, ordinate non inconsultis quatuor episcopis, uidelicet Petro, Lucensi, Gunsaluo Mindunensi, Ruderico  Tudensi, Petro Auriensi, quosdam seniorum et populum huius Ecclesie ex affectu interne pietatis sic alloquitur, dicens: Ite, et uobismet ipsis consulentes, quemcunque a me repetere uolueritis protectorem et defensorem, Domino miserante, impresentiarum  habere poteritis. Hec ergo audientes, seorsim sumpto consilio, in conspectu domini Raymundi totius principes Gallecie pariter aduenerunt, et coram eo assistentes summis precibus ab eo quemdam clericum, nomine Didacum Gelmiridem, honestum et magne discretionis uirum uno ore petierunt, cuius patrem Iliam et ei uicinam prouinciam, uidelicet inter duos fluuios Uliam et Tamazem, mirabili discretione et summo rigore moderaminis multis annis gubernasse recolebant. Quorum petitioni uenerabilis  comes, uiscere tenus condescendens, domnum Didacum Ecclesie S. Iacobi canonicum, quem per manum et licentia omnium canonicorum pro cancellario et secretario suo secum in curia honorifice retinebat, omni terre et honori reuerendissimi Iacobi preposuit, qui, loce inexpugnabilis intentionis suffultus, nobiliorum uirorum prudenti consilio adiutus, cepit destructa restaurare et restaurata conseruare, conseruata quasi ad statum rectitudinis multo labore perducere.





DE DALMACHIO CLUNIACENSI MONACHO in episcopum Compostelle promoto.

 Preterea delapso unius anni spatio uenerandus rex Ildefonsus, eius gener dominus Raymundus et uxor sua nobilissima domina Urraca, consilio et cleri et populi beati Iacobi, auctori sancte Romane Ecclesie quemdam monachum Cluniacensis religionis D.  pudicum et religiosum uirum et abbatis benedictione et licentia Compostellane Ecclesie, Domino auxiliante, fecerunt episcopum. Hic, sedem quasi incultam reperiens uineam, sicut formam sancte doctrine nouerat utilitati sancte Ecclesie ardentissimo amore instuduit. Nam cum dominus Urbanus sancte Romane Ecclesie prouidentissimus  episcopus apud Clarum montem concilium celebraret, religiosus idem Dalmatius cum quibusdam comprouincialium episcoporum, qui germana iuncti caritate eius sanctitati inheserant, in eodem concilio domino pape se presentauit; ubi ab omnibus ualde honoratus hoc priuilegium, in sequenti serie conscriptum, quod nemo predecessorum suorum impetrare potuerat, cum ipsis subsequentibus litteris de confraternitate huius Ecclesie scriptis apud gratiam domini pape summis precibus impetrauit.


Libertas Compostellane Ecclesie.

Urbanus episcopus, etc.





DISSOLUTIO DALMATII EPISCOPI ET PRAELATIO SECUNDA DIDACI GELMIRIDAE.

 Inde tanto dono rediens decoratus, Compostellanam Ecclesiam libertatis robore decorauit; sed quia non durat quem mors prosternere curat, octo dies durat quod nos dolor eius adurat. Clerici ergo qui se de tot periculis ac tribulationibus ad portum quietis peruenisse putabant, quasi nauis in medio maris ingruente tempestate de littore solet excuti, sic inter procellas huius mundi huc illucque se quasi conspiciunt. Sed omnipotentis Dei clementia, que secundum sue prouidentie dispositionem dissoluta naue naufragantibus manum perfecte consolationis porrigit, gubernatorem nostrum catholicum regem domnum  Ildefonsum, generumque eius piissimum comitem domnum Raymundum cum uxore sua domina Urraca diuinitus animauit ut eos de huiusmodi assiduis incursibus ad portum tranquillitatis misericorditer retraheret. Quod sic factum fuisse recte ordine describitur. Clerus et populus Ecclesie beati Iacobi omnium beneficiorum que dominus Didacus Gelmirides eis primitus fecerat non immemores existentes, tam importuna petitione ianuam misericordie predictorum principum suppliciter pulsare studuerunt, quid apud eorum gratiam eumdem domnum Didacum pro gubernatore ei domino impetrarunt.





SEMOTIO DIDACI PRIMI AB EPISCOPATU.

 Domnus itaque Didacus Pelais predictus episcopus, a captione regis iam liberatus, audiens sanctissimum Dalmacium episcopum nature debita persoluisse, et hunc alium solum totum honorem non pontificali dignitate, sed uicaria potestate pro tempore obtinere, Romam percita festinatione petiit, ibique dignitatem pontificalem se iniuste amisisse et uim passum fuisse importunis clamoribus conquestus est. Unde sic factum est quod, post mortem domni Dalmacii, Ecclesia ista, inter diuersas angustias posita, hoc negotium quatuor annorum spatio permansit indefinitum; per illos autem quatuor annos contiguos domnus Didacus Gelmirides uicarius totum huius Ecclesie honorem communi bonorum consilio ex assensu gubernauit, diuina tandem pietate inspirante et ad communem utilitatem prouidentia persuadente, excellentissimus idem rex Adefonsus uolens diffinite prefati negotii causas tam diutina protelatione agitatas, misit Romam nuntios suos cum clericis huiusce Ecclesie suas rationes contra  eumdem Didacum Pelais calumnias adhuc in eum iniuste deuoluentem propalaturos et pertractaturos, qui Romam pia intentione peruenientes bone memorie papam Urbanum, ad quem mittebantur defunctum, et Paschalem ei in honorem iam subrogatum inuenerunt. Hic Paschalis ante papatus adeptionem, Ranerius dictus, in Hispania fuerat iam legatus, et totam hanc dissensionem, et beati Iacobi Ecclesie calamitatem certissime nouerat.

Reuerendissimus igitur sancte Romane Ecclesie episcopus P. eorum rationes et obiectiones patula cordis aure perspicacius audiens, ac tante inquietudinis summam subtili consideratione discernens, Didacum Pelagidem tante dignitatis prelatione indignum esse dictante iustitia censuit; unde hec Ecclesia, que spatio quindecim annorum in supradictis miseriis quasi languida permanserat, Domino miserante liberata, idem papa uenerabili regi nostro, clero et populo beati Iacobi subsequentes remisit litteras.

 Prosequitur ille auctor historiam electionis Didaci, qui Romam adiens pallium primo obtinuit, ac tandem  a Calixto secundo, ut ecclesia Compostellana in metropolim augeretur.





EX DOMNIZONE DE uITA MATHILDIS DUCATRICIS.



 Rex ut Henricus factus grauis est inimicus
Ecclesie sancte domineque Mathildis amande,
In quocunque loco poterat sibi tollere, toto
Nexu tollebat terras ubicunque tenebat,
Presertim uillas ac oppida, que comitissa
Hec ultra montes possederat a genitrice,
Abstulit omnino, nisi castrum Brigerinum,
Forte quod magnum, locuples erat undique largum.
Hoc Rex aggressus nequit intus ponere gressus.
Cum bis quinque quasi transirent iam simul anni
Rex quod ab Italia discesserat, armat equina
Dorsa uiris, iurans per septem tempora, supra
Mathildis terram persistere, pace neglecta,
 Castra uocat densa, descendit ad Itala regna.
Tertius et mensis foliis florebat et herbis,
Urbs domine quedam predicte chara manebat,
Tempore longeuo uocitatur Mantua uero,
Ex multis rebus diues satis ac speciebus.
Rex cupiens ipsam, fixit tentoria circa,
Quam mox athletis de sumptibus atque repleuit
Nobilis et fortis Mathildis, maxime doctrix ,
Ipsa tenens montes, inimicos despicit omnes
Regis bella phalanx dabat urbi sepius atra,
Exsiliunt ciues, simul athlete comitisse,
Occidunt, frangunt, cetum pellant Alemannum
Urbs bene protecta, etc.





PRIuILEGIUM ECCLESIAE MATISCONENSIS.

 In nomine uerbi incarnati. Omnibus sancte Dei Ecclesie filiis sit notum quod, anno ab Incarnatione Domini nostri Iesu Christi millesimo nonagesimo sexto, et die XuII mensis Octobris, apud Matisconem, felicis recordationis domnus Urbanus Dei prouidentia papa secundus, per suas apostolicas multa et laudabilia priuilegia atque indulta monasterio S. Petri prope ciuitatem Matisconensem contulit et inter cetera motu proprio excommunicat et maledicit eternaliter omnes homines cuiuscunque conditionis  existant, qui prefatum monasterium, canonicos et omnia eius membra temere et indebite molestant, atque qui eorum priuilegia, libertates, bona, possessiones, decimas, oblationes, instrumenta, immunitates, statuta, redditus, predia et exemptiones inordinate et iniuste retinent. Cunctis autem eidem monasterio sua bona et iura seruantibus, sit pax Domini nostri Iesu Christi atque apostolorum Petri et Pauli. Amen.





ORATIONES AB URBANO HABITAE IN CONCILIO CLAROMONTANO.







NOTITIA De consecratione Dominici altaris Carrofensis monasterii, ab Urbano papa II facta anno 1096.

 Quoniam ab antiquis temporibus mos prudenter obtinuit ecclesiasticus que Christiane religionis utilitatibus profutura credidit ad posterorum memoriam scribendo reducere, congruum fore decreuimus per scriptum successoribus nostris, quasi uiuum ac recens, delegare, qualiter Dominicum altare apud Carrofum a domno papa Urbano secundo tempore domni Petri, post Fulcradum abbatis consecratum fuerit. Predicto igitur papa concilium apud Clarummontem celebrante, prefati abbatis prudentia ipsius apostolici uiri maiestatem humiliter adiens, rogauit quatenus specialis eius benignitas Carrofense monasterium uisere atque consolari dignaretur; summumque eius altare ecclesie ab ipso solemniter consecraretur. Iam etenim multo ante Leo sanctissimus papa, Magni Caroli contemporaneus, aliud in eodem cenobio auctoritate apostolica benedixerat, super ipsum autem aliam Carrofenses construxerant aram. Ad huius ergo altaris consecrationem totiusque monasterii reconciliationem dexteram abbas  exigebat apostolicam. Qui ut pius semper exstitit, magnorum uirorum habito concilio ad abbatis preces cure pastoralis inclinando aures cum illo suorum sanctissimo comitatu Carrofum diuino ducatu tandem peruenit. In cuius aduentu quanta qualiaue nobilium nec non populorum occurrerint gaudia tam uenerabilis loci, ipsiusue Romani pontificis debita reuerentia intuitu perspicaci competenter considerata facilius poterit perpendi. Hic quippe locus a prisco tempore, utpote Regi regum honori specialiter dedicatus, non solum a finitimis, uerum etiam a longe remotis usque ad id temporis maxime est in honore habitus. Ceterum omnes nimium letabantur diuine pietati gratias agentes nostris in partibus tantum pastorem perspexisse, cum suorum perpaucos antecessorum comprobari possit tale quid contigisse. Ad tantam itaque nouitatem rei merito undique hilari mente confluebant populi; uix enim oculus uisu, et auris satiatur auditu. Arbitrabantur uero se magnam suorum peccatorum indulgentiam  adepturos si, ut decebat, ad tam gloriose officium consecrationis coadunari quoquo modo ualerent, quod et Domino efficiente ad effectum pius illorum affectus militauit. Religiosus tandem apostolicus summi Saluatoris aram Spiritus sancti uirtute consecraturus, altaris gradus conscendens, ante ipsum stetit, gyrantibus illum non uilibus personis simulque in tanto mysterio humili cum deuotione cooperantibus, quorum nomina sigillatim subscribentur. Quam speciosum, quam salutiferum episcopales, archiepiscopales, illas insuper papales manus intueri quam sancte, quam artificiose, affectuose, suum certatim exercendo moderarentur officium! Ipse namque pastor Urbanus urbane ac curialiter omnia sicut omnium caput et magister incipiens, sacrata largiflue lympha chrismate cum oleo copiose ipsum altare irrorans propriis manibus infundens atque liniens, filiisque in Domino ut idem agerent modesto uultu indicens, donec, ut mos apostolicus in tam  sublimi obseruat officio, cuncta uiriliter peregit toto mentis ac corporis nisu elaborabat. Peracta igitur more ecclesiastico consecratione, super ipsum altare solemnem isdem pontifex Romanus missam celebrauit. Huic si quidem operi adfuerunt domnus Amatus Burdegalensis archiepiscopus, sancteque sedis Romane legatus, Hugo Lugdunensis archiepiscopus similiterque legatus, Daimbertus Pisarum archiepiscopus, Raingerus quoque [Regiensis] archiepiscopus, Petrus Pictauorum, Bruno Signensis episcopus, Ioannes cardinalis diaconus. Facta sunt autem hec Iu Idus Ianuarii feria scilicet quinta, que tunc ante beati Hilarii festum fuit, anno ab Incarnatione Domini 1096, pontificatus domni Urbani II pape anno octauo.


 De altari matutinali.

Hec consecratio debet celebrari a fidelibus ad honorem sancte et indiuidue Trinitatis Iu Kalend. Martii, que facta fuit a domno Urbano papa in honore uictoriosissime crucis et sancti martyris atque pontificis Xantonensis Eutropii, qui in presenti ecclesia requiescit. Ibi domnus papa Urbanus edictum promulgauit generale, perpetuumque sanciuit memoriale, quatenus in anniuersaria consecratione future nationes semper conueniant, et domum Dei sui honorificent ob peccatorum suorum indulgentiam. Indulsit enim papa sepe memorandus omnibus Christianis ad hanc consecrationem conuenientibus septimam partem penitentiarum, ut quanti uotum habuerint taliter et penitentibus ipsa conueniendi difficultas prodesset.

Sequitur Missa de hac solemnitate, que ea die dicebatur.


 In eiusdem monasterii chartario inuenitur uetus instrumentum donationis facte consilio, uti coniicere est, eiusdem pontificis; sic quippe incipit:

Cum quodam tempore domnus apostolicus Urbanus, Dei forte dispositione istam nostram regionem peragrando uisitaret, in monasterium Sancte Trinitatis, quod ibidem situm est honorifice ab abbate atque monachis ibi Deo seruientibus susceptus est. Quo cum moraretur, quidam miles Hubertus filius, Manuum nomine, ad eum uenit, cuius filius quadam dudum infortunia preuentus defunctus fuerat. Cumque multum mestus de illo cum apostolico plura perorasset pro absolutione illius anime, imo sue patris quoque ac matris obtulit Deo, id est Sancte Trinitati medium capelle, etc.





TEXTUS De dedicatione ecclesie huius sancti Maioris nostri monasterii.

 Anno ab Incarnatione Domini 1095, sexto Idus Martii, luna XI, epacta XXIII, concurrentibus II, qui est annus Philippi Francorum regis XXXuII, et Bernardi huius monasterii nostri abbatis ab ordinatione sua annus XIII, Urbanus secundus papa gloriosus, et in nullo apostolica dignitate indignus, ab urbe Roma ueniens et sola caritatis gratia Gallias inuisens, cum in Claromontano concilio in presentia quingentorum ferme Patrum, archiepiscoporum scilicet, pontificum et abbatum, ipsis uniuersis una cum Radulfo Turonensi archiepiscopo acclamantibus et auctorizantibus priuilegia libertatis et immunitatis, que ipse papa nobis et cenobio nostro per manus reuerendorum fratrum nostrorum domni Bernardi Remensis, cognomento Pontii, tunc prioris nostri, dominique Rangerii, qui postea presbyter cardinalis sancte Romane Ecclesie, ac deinde Regiensis archiepiscopus fuit, et in prefato concilio ut archiepiscopus et cardinalis sedit, ab urbe Roma  miserat, auctorizasset, anno apostolatus sui uIII, id est in octauis festi hiemalis beati Martini, tandem pacis et concordie gratia inter nos et Turonenses B. Mauritii canonicos iam tunc decennio nos persequi non cessantes faciende , monasterio nostro ab eodem uisitato, ipsoque ab exiguitate nostra pro tempore competenter satis, ut decuit, excepto, et apud nos diebus septem non sine multis expensis repausato, siue refrigerato, octaua demum aduentus sui die , qui est terminus in prima fronte pagine adnotatus, dedicauit Deo in honorem sancte crucis ac beatissime Dei  genitricis perpetueque uirginis Marie, ac sanctorum apostolorum Petri et Pauli, necnon et beati Martini maiorem basilicam nostri huius Maioris Monasterii, in qua fratres die noctuque diuino seruitio incumbunt.

Pridie siquidem, que fuerat dies Dominica, celebratis ex more missis ab eodem, adierat gradum ligneum sibi ad loquendum populo, ut est consuetudinis, in littore Ligeris preparatum, et super eum cum archiepiscopis et episcopis et cardinalibus stans, diutissime populo infinito, qui ob hoc ipsum undequaque sitienter conuenerat, solemniter exhortationis uerbum faciens, et monasterii nostri ordinem ac religionem uehementissime collaudans et extollens, atque aduersariorum nostrorum, canonicorum uidelicet, non minus exsecrans conuersationem, ac precipue ipsorum detestans in nos actam decennio tyrannidem, innocentiam nostram in auribus tam egregii Andegauorum comitis, Fulconis iunioris et  procerum eius, qui sermoni ipsi intererant, quam omnium, qui illuc undecunque confluxerant, ipse papa exposuerat et assignauerat, et adoptatos nos ab ipso in speciales sancte Romane Ecclesie filios edixerat, quos nulla prorsus de causa deinceps posset aliquis archiepiscoporum uel episcoporum absque ipsius aut successorum suorum licentia excommunicare; et ad ultimum cenobio nostro et nobis prefato comiti ac proceribus eius, ceteroque populo commendatis benedixerat, ex prefatorum priuilegiorum tenore, et absoluerat omnes qui nos et uniuersa nostra custodirent fideliter, et tuerentur atque honorarent. Omnes uero qui nos et nostra  quelibet inquietarent, molestarent, affligerent et inhonorarent maledixerat, et donec inde satisfacientes Deo atque nobis peniterent, perpetui anathematis catena ligauerat. Unde rediens, sermone finito, ipsa die in refectorio nostro cum duobus archiepiscopis et uno episcopo [al., quatuor episcopis] atque cardinalibus suis refecit, et, sicut dictum est, in crastino ecclesiam nostram solemniter dedicauit. Cui dedicationi Turonensis archiepiscopus, Aurelianensis Rodolphus interfuit, qui propris suis manibus pignora sanctorum, quorum nomina subscribuntur, sub Dominico altari, iubente papa collocauit, et una cum archiepiscopo Lugdunensi et primate Hugone ab infirmorum capella, pridie a Brunone Signiensi episcopo iussu pape dedicata, reliquias sanctorum, que inibi pernoctauerant, humeris propriis in maiorem basilicam deportauit, et una cum domino Rangerio supradicto alphabetum latinum, illo Grecum faciente, fecit et basilice  ipsius parietibus, iubente papa, crucis uexillum ex oleo imposuit, atque altare de Crucifixo iussu pape mox sacrauit.

In altari ergo Dominico est ineffabile corporis Christi sacramentum collocatum cum horum pignoribus sanctorum. Particula scilicet uictoriosissime crucis Christi, et de uestimentis gloriose Dei Genitricis, de capillis et barba Petri apostoli, de uestimento Ioannis Euangeliste et reliquiis sanctorum martyrum Stephani, Mauritii, Cypriani, Ermetis, Saturnini, Ferreoli, Nerei, Achillei, Pancratii, confessorum autem Mauritii, Auiti, Sulpitii, Gundulphi, Desiderii, uirginum uero Amatalie et Praxedis. Locatis ergo de more sanctorum pignoribus, et sacrato altari Dominico, dotauerunt ipsum, iubente papa, comes Fulco et Robertus de Rupibus, atque Hugo  de Caluomonte, sed et ceteri proceres, quorum ibi copia multa erat, dote quadam admodum nobis grata, id est auxilio, tuitione et consilio suo.

 Nomina sane pontificum, qui dedicationi huic interfuerunt, hec sunt: Hugo primus et legatus Lugdunensis archiepiscopus, Radulfus de Aurelianis archiepiscopus Turonensis, Rangerius supradictus, Bruno Signiensis episcopus. Dominus uero Amatus  egrotabat apud nos, foris scilicet in camera, sed eius tamen ope et consilio facta est dedicatio ipsa. Cardinales isti adfuerunt: Albertus presbyter, Thesto presbyter, Gregorius diaconus Ticinensis, Ioannes Garcellus diaconus et primiscrinius, qui omnes in Claromontano concilio fuerant. Dominus etiam abbas noster Bernardus, et abbas Puilliensis Otho adfuerunt.

Ipsa die sacratum est cemeterium ultra murum nostri cemeterii usque ad uiam que ducebat ad molendinos, a domino Rangerio et ab episcopo  Signiensi uisu pape. In crastino uero sacrauit ipse papa cemeterium Sancti Nicolai spargens aquam benedictam, et iubente eo, dominus Hugo primas et dominus Rangerius sacrauerunt cemeterium, undique per marginem Ligeris spargentes aquam benedictam usque ad ligneam crucem, que est supra molendinos nostros, et inde per uiam uersus ecclesiam Sancti Ioannis, usque ad limitem cemeterii pridie sacrati, et inde uersus occidentem inter uiridarium nostrum et uineam usque ad uiam que de Sancto Nicolao ducit ad portam monasterii nostri; deinde per uineam, uidelicet usque ad Moreuum burgi, aquam spargentes per pasticum et uineam extra burgum usque prope ecclesiam Sancti Gorgonii, itemque inde usque ad ipsam Ligerim indirectum, atque iterum inde ad locum unde spargere aquam ceperant in gyro sacrantes cemeterium, ut dictum est, redierunt.

 Hugo de Caluomonte, filius Sulpicii de Ambaziaco, cum puer adhuc esset, et mater eius que neptis erat Gaufredi de Caluomonte, consenserunt uenditioni facte monachis Maioris Monasterii de duabus quartis terre apud culturam Rathonis. Postea cum factus esset iuuenis et patri successisset in honore, et cum Ambaziaco simul Caluummontem loco Gaufredi auunculi sui possideret, easdem quartas repetere uoluit. Contigit interim Dei nutu Urbanum papam uirum gloriosum humilitatem nostram dignanter inuisere, et post paucos dies uenire ad Maius Monasterium et basilicam nostram solemniter dedicare, cui dedicationi interfuit ipse Hugo. Sacrato autem ex more et inuncto altari, papa residens aduocauit Fulconem  et circumstantium turbam procerum monens eos, ut ecclesie et altari nouiter dedicatis prouiderent dotem secundum morem solitum. Submonitus itaque  a nobis supradictum Hugonem ad se uocauit, et monuit ut quartas illas nobis relinqueret. Quod ille gratanter fecit; cui rei interfuit multitudo, utpote ad tantam celebritatem undique congregata. Inter ceteros hi nominatim censentur. Ex clericis primas et archiepiscopus Lugdunensis Hugo, Radulfus Turonensis archiepiscopus, Rangerus cardinalis, qui fuerat archiepiscopus Regiensis, Bruno Signiensis episcopus, Albertus presbyter cardinalis, Tezo presbyter cardinalis, Gregorius Papiensis diaconus cardinalis, deinde domnus Bernardus de sancto uenantio abbas noster, etc. Ex laicis uero: Fulco comes Andegauensis, Sigebrannus constabularius eius, Robertus de Rupibus, Gausbertus prepositus de Caluomonte. Tandem sorores Hugonis prefati Adenordis et Ermensendis idem concesserunt.





SYNODUS HABITA ANNO 1096, In qua absolutum fuit a dominio et regimine abbatum Sancti uictoris Massiliensis cenobium Psalmodiense.

 Notitia definitionis que facta est inter Richardum abbatem Massiliensem et eius monachos, et Psalmodiensis cenobii abbatem, uidelicet Fulconem eiusdemque monasterii monachos.

Anno Dominice Incarnationis 1094, Psalmodienses monachi uenerunt ante domini Urbani pape presentiam et fecerunt ei querimoniam super Massiliensi  abbate suisque monachis, et quod contra apostolicam auctoritatem Psalmodiense monasterium sibi subdidissent, quod audiens uenerabilis papa Massiliensem abbatem, Richardum uidelicet, qui tunc in his partibus legatus eius fuerat aduocauit, precipiens ei ut hec proclamatio Bertranni Narbonensis metropolitani  et Gibelini Arelatensium  archiepiscopi, atque episcoporum Raymundi Nemausensis et Gotofredi Magalonensis iudicio, qui tunc in presentia eius erant, ibi audirent et diffinirent. Que res non minimum Massilienses monachos et etiam ipsum Richardum ad tantam iracundiam prouocauit ut non solum uiolenter Psalmodium retinerent, uerum etiam monachos, qui predictam querelam domino pape fecerant, de suo monasterio expellerent. Unde accidit quod Psalmodienses, nimia coacti necessitate, Romam reclamantes Massilienses de medio sui eiecerunt, a minimo usque ad maximum, iurantes super quatuor Euangelia se cum Massiliensibus nullam participationem in predicto monasterio habituros se amplius fore. Quo pacto predictus Richardus prenominatos archiepiscopos et episcopos adiit, eorumque iustitiam ex parte domini pape sibi fieri postulauit, qui consilio accepto conuenientes in unum, prius Psalmodium Massiliensibus reddiderunt. Psalmodiensibus propter  iusiurandum de monasterio egressis omnibus; deinde diem et locum statuerunt quo tantus clamor audiretur et diffiniretur.

Ad statutum denique diem Massilienses et Psalmodienses uenerunt cum predictis iudicibus, in quorum iudicio dominus papa definitionem predicte querimonie posuerat. Omnibus itaque ex utraque parte circumstantibus, Gibelinus Arelatensis archiepiscopus ita locutus est: Prima pars placita laudat ut Psalmodienses dicant unde de Massiliensibus conqueruntur.

Ad hec surrexerunt Stephanus Calcatellus, cui a ceteris commissum fuit ut responderet pro se et pro aliis, et ait: Fratres nostri Psalmodienses conqueruntur Deo et sancto Petro, et uobis archiepiscopis et episcopis, qui iubente domino papa nostram querelam diffinire debetis de Massiliensibus, quo Psalmodiense monasterium per uiolentiam, per manum laicam, per sanguinis effusionem, per monachorum  expulsionem, ad ultimum per pecunie concessionem sibi attraxerunt, et nobis abstulerunt quamuis Psalmodium secundum priuilegia apostolica, scilicet Ioannis et Stephani, et per precepta regalia, id est Caroli, Ludouici, aliorumque regum, quorum auctoritates hic nos habemus, liberum semper fuerit, et nemini debeat subiici nisi Romane Ecclesie. Adhuc conqueruntur fratres nostri Psalmodienses super Massiliensibus, quoniam predictam querimoniam, domino pape deposuerunt, et, eo iubente, res deberet perduci ad finem, dominus iste Richardus, qui presens est, monachos Psalmodienses, qui predictam querelam fecerant, de proprio monasterio expulit, atque in exteras nationes abire et mori fecit. Hec est querimonia unde fratres nostri Psalmodienses conqueruntur super Massiliensibus, preter alia mala que Psalmodio intulerunt.

Ad hec Richardus abbas Massiliensis, sedisque apostolice legatus cum suis Massiliensibus ita respondit:  Nulli dubium est, fratres mei, Psalmodienses monachos seculariter et extra regulam uixisse usque ad tempora predecessoris nostri Bernardi Massiliensis abbatis, qui uolens eorum uitia corrigere, Raymundo comite deprecante, suorumque procerum consilio adeptus est iam dictum monasterium, et de irregulari fecit eum regulare, et ita tenuit eum usque ad diem obitus sui. Ex tum ego qui in locum eius successi, tenui eum usque in hodiernum diem sub regularibus disciplinis, monachis eiusdem loci accipientibus abbates et priores de nostro monasterio per bonas successiones. Hanc contra eorum querimoniam responsionem facimus.

Cumque Massilienses et Psalmodienses hec et alia multa inter se conferrent, primati  iudices dixerunt ut, si quid aliud auctoritatis Massilienses aduersus Psalmodienses habebant  ostenderent, atque iusserunt sibi reddi priuilegia et precepta regalia, quibus dicebatur nulli alteri Ecclesie Psalmodium debere submitti, nisi Romane. Sicque consideratis utriusque partis rationibus et congruentiis, et Psalmodii auctoritatibus perspectis, Bertrandus et Gibelinus archiepiscopi et Gotofredus atque Raymundus episcopi, prefato Richardo in medio eorum existente, quia legatus erat, iudicauerunt prefatam querimoniam ut sequitur:

Licet, domine Richarde, uices domini pape in nostris partibus uos habeatis, tamen ex auctoritate eius et uestro assensu, nobis datum est ut ad perpetuam pacem ponamus totam controuersiam Psalmodiensium et Massiliensium. Iudicium tale est: Secundum priuilegia apostolicorum Ioannis et Stephani, et precepta rogalia Caroli, Ludouici, aliorumque regum, solius Romane Ecclesie ius antiquissimum est Psalmodium, et nemini debet subiici nisi soli domino pape, ac pro causa ista Psalmodienses, ut  causa eorum uelocius definiretur, firmiter iurasse nunquam amplius se habituros esse societatem in predicto Psalmodio cum Massiliensibus, et ideo omnes de suo monasterio, postquam Massiliensibus per inuestituram restitutum est, egressi sunt iustitiam querentes. uobis igitur, domine Richarde, non expedit iura beati Petri apostoli minorari, qui eius uicarius estis, nec etiam defendere uel retinere que male commissa seu acquisita sunt ab antecessoribus uestris; sed potius conuenit canonice corrigere et emendare. Et quia non sufficiunt Massiliensibus auctoritates, quibus Psalmodium per iustitiam possint habere, decernimus ut Psalmodiensibus suum monasterium libere et absolute reddatur, nullamque dominationem Massilienses ibi habeant amplius. Precipimus etiam, si uobis placet, ut hoc iudicium scribatur, et domino pape presentetur, et si ipse laudauerit, teneatur, et in Psalmodio reseruetur, nec deinceps inde aliqua inquietudo inter eos assurgat.

 Ad hec Richardus, habito consilio cum Massiliensibus, inquit, iudicium uestrum laudamus et suspicimus, atque Psalmodium cum omnibus sibi pertinentibus Deo et sancto Petro et domino pape eiusdemque monachis cum charta et sine charta in perpetuum soluimus.

Factum est publice apud Caislarum castrum, in loco qui dicitur Toirozella, regnante Philippo rege Francorum, anno ab Incarnatione Domini 1096, XuI Kal. Octobris, die sanctorum Lucii et Geminiani, indictione IX [Iu] concurrente Iu, epacta Xu, claue XI, in presentia supradictorum iudicum et Ebrardi abbatis Sancti Tiberii, Fulconis eiusdem monasterii Psalmodii abbatis, Stephani Calcatelli, Raymundi Stephani, Guillelmi Archimiberti, Guillelmi Bonasus, Guillelmi de Albanis, Raymundi Itherii, Guillelmi Bernardi, Stephani Bernardi, Pontii de Noceto, et Petri Bernardi; monachorum, Iuliani Gondrici, Gontherii presbyteri; laicorum Raymundi, de Caui,  Raynerii fratris eius, Pontii Gaucelini, Gaucelini, fratris eius, Pontii Bremundi de Sommedrio, Bremundi fratris eius. Pontii Petri de Sancto Iusto, Raymundi de Sancto Iuliano, Bremundi de Lestrancheriis, Bertrandi fratris eius, Raymundi Galterii, Raymundi Eldrici, Raymundi Rainonis, Guillelmi Itherii.

Ego Richardus Massiliensis abbas octaua die supradicte definitionis, uIII Kal. Octobris, apud Montem-Pessulanum, laudo hanc definitionem cum hac charta monachis Psalmodiensibus in perpetuum. S. ego Pontius Stephani firmo. S. ego Bernardus Petiti firmo. S. ego Guillelmus firmo. S. ego Armannus firmo. S. ego Arnaldus firmo. S. ego Pontius firmo. S. ego Ebrardus firmo. Isti omnes monachi Massilienses fuerunt.

 Laudamentum hoc iussu prenominati Richardi, in presentia Bertranni archiepiscopi, Gotofredi Magalonensis episcopi, Angerii archidiaconi, Gaucelini de Lunello, Raymundi Rainonis et multorum aliorum. Gotofredo episcopo dictante Pontius scripsit.

 Hec definitio missa fuit ad dominum Urbanum papam secundum, qui eam confirmauit bulla sua, data Rome apud Sanctum Petrum; per manum Ioannis diaconi cardinalis Kalendis Maii, indictione XII, anno 1099, pontificatus sui anno XII, quam habemus.





EXCERPTA EX LIBRO DOMNIZONIS DE uITA MATHILDIS Lib. II, capp. 3, 8, 10, 11, 12, 13, ubi multa de Urbano papa.







DONATIO ARSINI DE ALBIONE.

Notum sit omnibus Christi fidelibus quod Arsinus de Albione, ad preces Raymundi de Albione fratris sui abbatis Sancti Petri de Condomio, accersito consultu totius nobilitatis sue prouincie, dedit Deo, et Sancto Petro de Condomio et habitatoribus eiusdem loci, tam presentibus quam futuris, fundum  et dominium uille, que dicitur Nerag, in presentia predicti Raymundi abbatis fratris sui, et in manu domini Urbani pape secundi, qui et ibidem in honore sancti Thome apostoli et sancti Nicolai episcopi et confessoris Christi nobis ecclesiam dedicauit.





EPISTOLAE LAMBERTI ATREBATENSIS EPISCOPI AD URBANUM PAPAM.







EPISTOLA ROBERTI ABBATIS S. REMIGII AD LAMBERTUM ATREBATENSEM.







EPISTOLA MANASSE ARCHIEPISCOPI REMENSIS AD MORINOS.







EPISTOLA HILDEBERTI EPISCOPI CENOMANENSIS AD URBANUM PAPAM.







EXCERPTUM EX LIBRO FULCONIS COMITIS ANDEGAuENSIS Quo generis sui originem, et maiorum ac proprias res gestas describit.


In fine istius anni 1096, appropinquante Quadragesima, uenit Andegauum papa Romanus Urbanus, et admonuit gentem nostram ut irent Ierusalem expugnaturi gentilem populum, qui ciuitatem illam et totam terram Christianorum usque Constantinopolim occupauerant. Tunc in Septuagesima dedicata est ecclesia S. Nicolai ab ipso papa. Constituit etiam  idem apostolicus, et edicto iussit, ut in eodem termino quo dedicationem fecerat, indictum publicum celebraretur unoquoque anno apud S. Nicolaum, et septima pars penitentiarum populo conuenienti ad illam celebritatem dimitteretur. Unde discedens Cenomannum uenit, et inde Turonum; ibique datis uenerabili concilio decretis media Quadragesima  coronatus est, et cum solemni processione ab ecclesia S. Mauricii ad ecclesiam Beati Martini deductus, ubi mihi florem aureum quem manu gerebat  donauit. Quem ego etiam ob memoriam et amorem illius in Hosanna semper mihi meisque successoribus deferendum constitui.





NOTITIA DIPLOMATICA IN EPISTOLAS BEATI URBANI II PAPAE.


In Urbani II bullis leguntur modo usitati Incarnationis anni, quorum initium a natiuitate Christi fuit, modo anni Florentinorum , qui tribus mensibus post natiuitatem, modo Pisanorum , qui mensibus nouem ante eam cepti sunt. Neque indictionum par ratio ubique. Etenim qua priores pontifices usi erant, Constantinopolitana indictione prorsus ut uidetur abiecta, notarii alias Constantinianam seu Cesaream admiserunt, que die 25 m. Sept.; alias Pontificiam seu Romanam, que die 1 m. Ianuarii habebat principium.

Sententia addita hec est: BENEDICTUS DEUS ET PATER DOMINI NOSTRI IESU CHRISTI ; pro qua nonnusquam sic est inter duos circulos: LEGIMUS, FIRMAMUS .

Subscripserunt:

    Episcopus Albanensis Petrus , Oddo , Gualterius .
    Episcopus Ostiensis Odo .
    Episcopus Portuensis Ioannes .
    Episcopus Prenestinus Bernardus .
    Episcopus Sabinensis Minutus , Ubaldus .
    Episcopus Signiensis Bruno .
    Presb. card.  Hermannus .
    Presb. card.  Gregorius .
    Presb. card.  Benedictus .
    Presb. card. de tit. SS. Ioannis et Pauli Bonus Senior , Teuzo .
    Presb. card. ex tit. S. Clementis Nunerius [l. Rainerius] .
    Presb. card. ex tit. S. Anastasie Ioannes .
    Presb. card. S. R. E. et Massiliensis abbas Richardus .
    Presb. card. Albertus , Teuzo .
    Diac. card. Gregorius , Hugo , Herimannus .
    Diac. card. Rogerius .
    Card. Rainerius , Ioannes .


Scripte bulle sunt p. m.

    Gerardi notarii regionarii et scriniarii S. R. E. .
    Gregorii scriniarii atque notarii sacri palatii .
    Lanfranci notarii sacri palatii .
    Lanfranci uice agentis cancellarii sacri palatii .
    Bonihominis Scriniarii sacri palatii .
    Petri notarii regionarii et scriniarii sacri palatii .
    Ioannis S. R. E. scriniarii, Constantini filii .


Date:


A die 15 Oct. 1088 ad diem 1 Iulii 1089:

P. m. Ioannis diaconi S. R. E. et prosignatoris domini Urbani II pape .


Mense Iulio 1089:

P. m. Ioannis S. R. E. diaconi et cancellarii .

Cetere:

    P. m. Ioannis S. R. E. diaconi cardinalis .
    P. m. Hotesculici presbyteri uicem gerentis cancellarii .
    P. m. Lanfranci uicem agentis cancellarii .


Scripte et date p. m. Lanfranci, uicem gerentis cancellarii .





BEATI URBANI II PONTIFICIS ROMANI EPISTOLAE ET PRIuILEGIA.



[GENUINA.]



I. Epistola Urbani pape II ad Salzburgensem aliosque episcopos.---Eos de sua in summum pontificem electione certos facit, hortaturque ut uiriliter pro Ecclesia certent. 
[Dom MARTENE Ampl. Collect. I, 520, ex ms. Sancti Germani a Pratis.]


URBANUS episcopus, seruus seruorum Dei, uenerabili Salzeburgensi archiepiscopo, ceterisque reuerendissimis episcopis, Patauiensi, Wirceburgensi, Wormatiensi, Augustensi, Constantiensi, et uenerandis abbatibus, et gloriosissimis WELPHONI B. et B atque omnibus maioribus et minoribus beati Petri fidelibus, salutem et apostolicam benedictionem.

 Nosse uolumus beatitudinem uestram, que circa nos gesta sunt nouiter: reuerendissimi siquidem fratres nostri episcopi et cardinales, Sauiensis uidelicet, Tusculanensis, Albanensis, Signensis preterea et Portuensis legationem, et consensum, et petitionem ferens omnium fidelium laicorum nostre parti fauentium clericorum Rome eligentium, et religiosissimus abbas Casinensis omnium diaconorum, et R. cardinalis tituli S. Clementis omnium cardinalium, nec non et B. prefectus omnium fidelium laicorum, una cum 21 episcopis et quatuor abbatibus apud Terracinam coadunati, et triduano ieiunio cum multis precibus communiter celebrato, Dominico tandem die Iu Idus Martii mihi omnium indignissimo contra omne uotum et desiderium, Deus  scit, et plurimum renitenti regimen sedis apostolice commisere, et omnium tam presentium quam et absentium predictorum fidelium consensu me eligentes, et auctoritatem atque imperium sancte memorie predecessorum meorum Gregorii et uictoris habere se super hoc asserentes, longe impar uiribus meis imposuerunt; sed quoniam, ut ante Deum loquar, nulla honoris ambitione, nulla omnino presumptione, sed sola tot tantorumque religiosorum uirorum non absque periculo contemnenda obedientia, confidens insuper de misericordia omnipotentis Dei, tantum onus in presenti in tam periculoso tempore subire sum coactus. Rogamus et obsecramus in Domino Iesu, ut in ea quam cepistis et quam domino et predecessori nostro beate memorie  Gregorio semper ostendistis fidelitate et deuotione, et beneuolentia firmiter maneatis, sanctamque Romanam Ecclesiam matrem uestram, omnibus quibus ualeatis auxiliis et consiliis adiuuetis. De me porro ita in omnibus confidite, et credite sicut de beatissimo Patre nostro papa Gregorio, cuius ex toto sequi uestigia cupiens, omnia que respuit respuo, que damnauit damno, que dilexit prorsus amplector, que uero rata et catholica duxerit confirmo et approbo, et ad postremum in utramque partem qualiter ipse sensit in omnibus omnino sentio atque consentio. Nunc ergo precor et amplector fraternitatem uestram, ut agatis uiriliter atque constanter, et confortemini in potentia uirtutis Dei ascendentes ex aduerso et opponentes murum  pro domo Isrel, ut strenuissimi Domini bellatores stetis in prelio in die ipsius. uos ergo qui spiritualiter estis, eos qui instructi non sunt uerbis et exemplis instruite, et exhortamini sicut scitis et necessitas exigit huius periculosi temporis. Cum enim apud uos eram, tales uos omnes inueni, ut uoce ipsius Domini possem clamare: Amen dico uobis, non inueni tantam fidem in Isrel; qui autem perseuerauerit in finem, hic saluus erit. Insuper apud omnipotentis Dei misericordiam continuas preces effundite, quatenus et Ecclesiam suam sanctam in gradum pristinum misericorditer restaurare dignetur. Ipse autem Deus pacis conterat Satanam sub pedibus uestri uelociter. Gratia Domini nostri Iesu Christi sit cum omnibus uobis, dilectissimi in Christo.

 Datum apud Terracinam III Idus  Martii.



II. Epistola Urbani II pape ad Hugonem abbatem Cluniacensem.---Pontificatum sibi delatum nuntiat. Rogat ut ad se ueniat. 
[MABILL., Annal. Bened. u, 251.]

URBANUS episcopus, seruus seruorum Dei, HUGONI reuerendissimo abbati Cluniacensi, omnique eius sancto conuentui salutem et apostolicam benedictionem

Quoniam sanctitatem uestram satis auidam exaltationis Romane Ecclesie nouimus, ea que circa nos acta sunt compendio uobis notificare curamus. Notum itaque facimus dilectioni uestre, quod apud Terracinam  Campanie ciuitatem sancte Romane Ecclesie episcopi et cardinales, Portuensis uidelicet, Sabinensis, Tusculanus, Albanensis et Signensis, cum aliis episcopis numero sexdecim et abbatibus quatuor, aliisque quamplurimis uiris religiosis conuenientibus; cum Portuensis episcopus omnium Romanorum clericorum catholice parti fauentium se legatum diceret, abbas uero Casinensis cardinalis diaconus ceterorum diaconorum; P. quoque cardinalis tituli Sancti Clementis omnium cardinalium; prefectus autem Urbis laicorum omnium se ferre assereret legationem, cumque post triduanum ieiunium, supplicationibus multis magnisque ad Deum precibus uehementer insisterent, quod ego quidem omnino dignus non fui, tandem me sibi  quarto Idus Martii in pontificem elegerunt. Quibus, Deum testor, non ambitionis causa, nec alicuius dignitatis desiderio assensum prebui; sed quia tot tantisque uiris inobediens esse uerebar, talique quali tempore si quantum ad me periclitanti Ecclesie non subuenirem, Deum me offendere metuebam; presertim cum predecessores meos uiros omni ueneratione dignos, Gregorium scilicet atque uictorem, hoc sibi diuine precepisse asserunt. Rogo igitur, desiderantissime, nimiumque te deprecor ut, si qua tibi sunt pietatis uiscera, si qua filii et alumni tui est tibi memoria, me multum id cupientem tua presentia consolari, sanctamque matrem tuam Romanam Ecclesiam, si unquam possibile fuerit, tuo multum nobis optabili aduentu uisitare digneris. At  uero, si id fieri nequit, ut tales de filiis tuis confratribus meis te ad nos mandare non pigeat, in quibus te uideam, te suscipiam, tue consolationis in immensis perturbationibus positus uerba cognoscam, qui tuam caritatem tueque dilectionis affectum mihi representent, qui qualiter et tu omniumque fratrum nostrorum se habeat congregatio mihi denuntient. Precor autem ut omnem sanctorum fratrum congregationem commonere facias, ut apud omnipotentis Dei clementiam preces effundant, quatenus et nos et Ecclesiam suam sanctam, que tantis uidetur subiacere periculis, in pristinum restaurare statum dignetur. Noueris enim omnibus specialius hoc negotium super te pendere. uale.

Datum III Idus Maii apud Terracinam  .



III. Urbani II pape epistola ad episcopos, clerum et populum uiennensis prouincie.---De uiennensi archiepiscopo eligendo, cum hec metropolis iam diu pastore esset destituta. 
[D. BOUQUET, Recueil, tom. XIu, pag. 689, ex Biblioth. Floriac., parte III, p. 74.]


URBANUS episcopus, seruus seruorum Dei, uenerabilibus episcopis et confratribus, ualentino , Geneuensi , Maurianensi ,  Gratianopolitano , Diensi  et uiuariensi , et uniuerso clero et populo uiennensis Ecclesie, salutem et apostolicam benedictionem.

Nolumus latere fraternitatem uestram nos sola gratia Dei, nullis nostris precedentibus meritis, de unanimi et uniuersali catholicorum consensu ad Romanam Ecclesiam ac Romani pontificalis culmen electos. Unde quoniam, ut Scriptura testatur, frater fratrem adiuuans, ciuitas munita et fortis , rogamus uos et obsecramus in Domino Iesu Christo, ut tam pro nobis quam pro sancta matre uestra Romana Ecclesia incessanter Dominum exoretis, quatenus quod eius nutu inchoare potuimus, uniuersis inimicorum obstaculis superatis,  ad dignos sibique placentes effectus perducere ualeamus. Nos autem pro certo sciatis Ecclesiam uestram multum diligere, eamque inter ceteras nostre prouidentie commissas Ecclesias magno amoris uoto cupere honorare. Quoniam igitur iamdiu uestra metropolis pastore cognoscitur destituta, apostolica uobis preceptione mandamus ut eidem Ecclesie, quantocius poteritis, aptum et idoneum pastorem eligere procuretis. Tanta enim dilatio magnum detrimentum, magnam animarum solet afferre perniciem. Canonica etiam auctoritate cautum esse nostis, quod ultra tres menses episcopo suo Ecclesia uacare non debet; quanto igitur minus per tot annorum curricula! Et quoniam solitum est, in spatio  quo uacat Ecclesia, a nonnullis irreligiosis bona eius ac beneficia diripi, apostolica hoc omnimode auctoritate interdicendum mandamus; hoc quoque specialiter precipientes ut Ecclesia Romanensis et Ecclesia B. Petri de Campania, que sub iure ac ditione uiennensis Ecclesie antiquitus fuisse noscuntur, eidem Ecclesie quiete permaneant, et nulla magna paruaque persona uel ipsas Ecclesias, uel earum bona uienne Ecclesie, absque alicuius persone molestatione seu diminutione, quieta et illibata permanere sub sui pontificis apostolica auctoritate decernimus. Obtemperantes uos iussionibus nostris omnipotens Deus benedicat.



Iu. Urbani II pape epistola ad Lanfrancum Cantuariensem archiepiscopum.---De Ecclesie angustiis ac de suscepto pontificatu. 
[Edidit THEINERUS, Disquisit. critic., p. 207.]


URBANUS episcopus, seruus seruorum Dei, LANFRANCO sancte Cantuariorum Ecclesie reuerendissimo archiepiscopo salutem et apostolicam benedictionem.

Non latere credimus prudentiam tuam, carissime Pater, quot procellis, quot tempestatibus ex longo iam tempore patitur nauis Petri iactata seu negligente illo seu potius dormiente ad ipsam fere submersionem  perducta sit. Peruenisse etiam ad aures religionis tue non dubitamus, quod expetente nos atque cogente uniuersa catholicorum duntaxat Ecclesia, precedente quoque gemina dominorum predecessorum nostrorum Gregorii atque uitellii ineuitabili preceptione, temporis etiam necessitate permaxima constringente, ad summum Romane sedis sacerdotium indigni omnino et prorsus tanto officio impares quo nescio de iudicio prouecti sumus. Quod uidelicet quomodo et qualiter gestum sit, si non forsitan plene addicisti, dilectissimus filius noster Rogerus, cardinalis Ecclesie nostre subdiaconus, ordine toto referre ualebit. Nunc itaque, quoniam sancte Romane Ecclesie matris uidelicet tue unum te hoc tempore de primoribus filium nobilissimum et uerissimum scimus,  ad eius seruitium, ad eius defensionem, ad eius denique debitam obedientiam fraternitatem tuam litteris presentibus inuitamus, et ut ei in tantis necessitatibus tantisque periculis et consilii et auxilii tui dexteram porrigas, enixius flagitamus. Religio siquidem prudentia et fides egregia tua ubique terrarum Dei gratia famosa et celebris est. Ecclesia uero, cui presides, quam specialius esse Romane debeat Ecclesie obediens ac deuota, per quam scilicet catholice fidei rudimenta suscipiens a seruitute est demoniaca liberata, non est incognitum. Studeat igitur ac satagat prudentia tua pro scire pro posse Romane Ecclesie modis omnibus subuenire, studeat nostras Ecclesias locorum scilicet diuersitate distantes, catholicorum morum unitate connectere, et  si quid in partibus illis apostolice sedi contrarium, si quid forte eius auctoritati repugnans inuenieris secundum datam tibi diuinitus sapientiam redargue, fortiter reprime, sagaciter cura corrigere. Regem etiam ipsum nostrum carissimum filium, auctorabilis fraternitas tua conueniat, hortetur et moneat, ut et ipse quoque pro modo suo pro officio suo multis periculis et maximis necessitatibus laborantem matrem suam Romanam Ecclesiam consilio et solatio suo adiuuare et honorare studeat. Et quoniam, ut Scriptura loquitur, amicus in necessitate probatur, et item: Non cognoscitur in bonis amicus, nec celatur in malis inimicus, necessitatis hoc tempus minime negligendum ducat, sed si quam fidem, si quam Romane Ecclesie amicitiam debet, nunc cum opportunum  quammaxime est, liberalis et deuotus ostendat. Pecuniam porro, quam de regno eodem beatus Petrus consuetudinaliter solebat accipere, per hunc supradictum filium nostrum Rogerum siue per alium suum fidelem legatum una cum eo uel usque Cluniacum quantocius potuerit transmittat, ut et gratiam eiusdem beati Petri adipisci ualeat, et nos super augmentatione et exaltatione regni sui promptos semper et paratos inueniat. Preterea orationibus sanctitatis tue nos deuotissime committentes, presentium latorem Rogerum tibi plurimum commendamus,  ut et ei in seruitio beati Petri et adiutorium in omnibus, quibus indiguerit, tribuas exoramus.

Data apud Terracinam quarta Idus Aprilis.



u. Primatus Ecclesie Toletane in Hispaniis restituitur. 
[MABILLON et RUINART, Ouur. posth. III, 344.]

URBANUS episcopus, seruus seruorum Dei, reuerendissimo fratri BERNARDO, archiepiscopo Toletano, eiusque successoribus in perpetuum.

Cunctis sanctorum decretales scientibus institutiones liquet quante Toletana Ecclesia dignitatis fuerit ex antiquo et quante in Hispanicis et Gallicis regionibus  auctoritatis exstiterit, quanteque per eam in ecclesiasticis negotiis utilitates accreuerint,  sed peccato populi promerente a Saracenis eadem ciuitas capta, et ad nichilum Christiane religionis illic libertas redacta est, adeo ut per annos trecentos pene septuaginta nulla illic uiguerit Christiani pontificii dignitas. Nostris autem temporibus diuina populum suum respiciente clementia, studio Ildefonsi gloriosissimi regis, latore populi Christiani Sarracenis expulsis, Christianorum uiribus [al., iuribus] Toletana ciuitas est restituta. Igitur uoluntate et consensu unanimi comprouincialium populorum, pontificum atque principum, et Ildefonsi excellentis regis te, frater carissime Bernarde, primum illius urbis post tanta tempora presulem eligi diuine placuit examini maiestatis. Et nos ergo miserationi superne gratie respondentes, quia per tanta terrarum  mariumque discrimina Romane auctoritatem Ecclesie suppliciter expetisti, auctoritatem Christianam Toletane Ecclesie restituere non negamus. Gaudemus etiam corde [al., gaudentes ergo corde, etc.] letissimo, et magnas, ut decet, Deo gratias agimus, quod tantam nostris temporibus, dignatus est Christiano populo donare uictoriam, statumque eiusdem urbis quoad nostras etiam facultates stabilire atque augere, ipso adiuuante, preoptamus, tum beneuolentia Ecclesie Romane solita, et digna Toletane Ecclesie reuerentia, tum karissimi filii nostri prestantissimi regis Ildefonsi precibus inuitati, pallium tibi, frater uenerabilis Bernarde, ex apostolorum Petri et Pauli benedictione contradimus, plenitudinem scilicet omnis sacerdotalis dignitatis, teque, secundum  quod eiusdem urbis antiquitus constat exstitisse pontifices, in totis Hispaniarum regis primatem priuilegii nostri sanctione statuimus. Primatem te uniuersi presules Hispaniarum respiciant, et ad te, si quid inter eos questione dignum exortum fuerit, referent, salua tamen Romane Ecclesie auctoritate, et metropolitanorum priuilegiis singulorum. Toletanam ergo ecclesiam iure perpetuo tibi tuisque, si diuina prestiterit gratia, successoribus canonicis tenore huius priuilegii confirmamus, etc.

Datum Anagnie per manus Ioannis S. R. E. diaconi  cardinalis et presignatoris domini Urbani secundi pape Idibus Octobris, anno Dominice Incarnationis 1088, indictione XI, anno pontificatus domini Urbani pape primo.



uI. Urbani II epistola ad Ildefonsum Gallecie regem:---Toletanam Ecclesiam Sarracenis ereptam gratulatur. Commendat Bernardum, archiepiscopum Toletanum, a sese pallio donatum, primatemque in totis Hispaniarum regnis constitutum. 
[MABILLON et RUINART, Ouurages posth. III, 346.]

URBANUS, etc., ILDEFONSO regi Gallicie.

Duo sunt, rex Ildefonse  , quibus principaliter mundus hic regitur, sacerdotalis dignitas et regalis  potestas; sed sacerdotalis dignitas, fili carissime, tanto potestatem regiam antecedit, ut de ipsis regibus omnium rationem posituri sumus regi uniuersorum. Quapropter pastoralis nos cura compellit, non solum de minorum, sed de maiorum quoque salute pro uiribus prouidere: quam pastori uero suas oues illesas restituere, que nobis commisse sunt ualeamus, tue precipue debemus saluti prospicere quem Christiane fidei propugnatorem Ecclesie Christus effecit. Memento ergo, memento, fili mi amantissime, quantam tibi gloriam diuine contulit gratia maiestatis, et sicut ipse tuum pre ceteris regnum nobilitauit, ita tu ei studeas pre ceteris deuotius ac familiarius deseruire. Dicit enim ipse Dominus per prophetam: Honorificantes me honorificabo;  qui autem me contemnunt, erunt ignobiles . Gratias itaque Domino et laboribus tuis agimus quod de Sarracenorum iure Toletana est Ecclesia liberata. Fratrem autem uenerabilem Bernardum eiusdem urbis presulem tuis exhortationibus inuitati digne ac reuerenter excepimus, et ei pallium contradentes, priuilegium quoque Toletane Ecclesie antique maiestatis indulsimus. Ipsum enim in totis Hispaniarum regnis primatem statuimus, et quidquid Toletana Ecclesia antiquitus noscitur habuisse, nunc quoque ex apostolice sedis liberalitate in posterum habere censuimus. Tu illum ut patrem carissimum exaudias, et queque tibi ex Domino nuntiauerit, obedire curato; et Ecclesiam eius temporalibus non desistas auxiliis ac beneficiis exaltare.  Inter cetera uero laudum tuarum preconia peruenit ad aures nostras, quod sine graui dolore audire nequiuimus, episcopum scilicet sancti Iacobi a te  captum, et in captione ab episcopali dignitate depositum, quod canonibus noueris omnino contrarium, et catholicis auribus non ferendum, quod tanto nos amplius contristauit, quanto te ampliori affectione complectimur. Nunc tibi, rex gloriosissime Ildefonse, Dei et apostolorum uice mandamus, orantes, quatenus eumdem episcopum sue integre restituas per Toletanum archiepiscopum dignitati; neque id per Richardum cardinalem sedis apostolice factum excusaueris; quia et canonibus omnino est contrarium, et Richardus tunc legatione sedis apostolice minime fungebatur. Quod ergo ille tunc gessit, quem uictor papa sancte memorie tertius legatione priuauerat  , nos irritum iudicamus. In remissionem peccatorum et sedis apostolice obedientiam sue dignitati episcopo  restituto  , et ad nostram presentiam cum legatis tuis ipse perueniat canonice iudicandus; sin autem facere nos erga dilectionem tuam compelleres inuitos, quod nos quoque fecisse nollemus. Memento religiosi principis Constantini, qui sacerdotum iudicia nec audire uoluit, indignum iudicans dictos  ab hominibus iudicari. Audi ergo in nobis Dominum et apostolos eius, si te ab ipsis uelis, et a nobis in iis que postulaueris exaudiri. Rex regum Dominus cor tuum gratie sue fulgore illustret, uictorias tibi tribuat, regnum tuum exaltet, itaque te semper uiuere concedat, ut et temporali regno perfruaris feliciter, et eterno perenniter gratuleris. Amen.



uII. Urbanus II archiepiscopos Hispanie monet de restitutione primatus Toletani. 
[MABILL. et RUINART, Ouur. posth. III, 349.]


URBANUS, etc., Terraconensi  et ceteris Hispaniarum archiepiscopis.

Quisquis uoluntatem gerit, ut sibi alii subiiciantur, dedignari non debet, ut ipsi quoque aliis sit subiectus. Hic enim ordo regiminis atque prelationis non solum in terrestri, sed in supercelesti quoque Ecclesia obseruatur, rege omnium disponente, ut si omnium principe alii aliis principentur. Toletanum siquidem archiepiscopum priuilegii nostri auctoritate primatem in totis Hispaniarum regnis fore decreuimus, salua sedis apostolice auctoritate, et metropolitanorum  priuilegiis singulorum. Si quid igitur inter uos graue contigerit, quia ab apostolica sede procul estis, ad eum uelut ad primatem uestrum omnium  recurretis, eiusque iudicio que uobis sunt grauia terminabitis. Quod si quid forte ipsius quoque iudicio nequiuerit definiri, ad apostolicam sedem, ut dignum est, uelut omnium sedium principem referetur. Qui autem uestrum sine metropolitanis propriis sunt, ipsi interim uelut proprio subesse debebunt. ualete.



uIII. Urbani II epistola ad Hugonem abbatem Cluniacensem de primatu collato Ecclesie Toletane. 
[MABILL. et RUIN., Ouur. posth. III, 350.]

URBANUS, etc., HUGONI, abbati Cluniacensi, etc.

uenerabilem fratrem nostrum Bernardum Toletane Ecclesie presulem tam pro tue postulatione  dilectionis, quam pro ipsius reuerentia religionis et Toletane Ecclesie honore reuerenter excepimus. Ipsi etiam ad sedis apostolice et Romane Ecclesie ut matris omnium maiestatem, quemadmodum dignum est deuote ac simpliciter concurrenti antiqua Ecclesie sue prout rogasti munimenta concessimus, et priuilegii nostri paginam pristina plenam dignitate, libenter indulsimus. Primatem episcoporum omnium, qui in Hispaniis sunt effecimus, et queque super eo tua nos caritas flagitauit, cum pallii datione contradidimus. Tibi ergo par est amoris nostri studio respondere, et nostris ac Romane Ecclesie auxiliis fideliter deseruire. Nos enim et precipua te ac fratres tuos affectione diligimus, et omnia monasterii uestri loca, ubi liberum fuerit, in nostre  specialiter manus protectionem suscipimus; ita ut nec episcopus quilibet, nec legatus, nisi cui a nobis idipsum specialiter iniunctum fuerit, preter uoluntatem tuam de uestris audeat negotiis iudicare, saluo tamen iure episcoporum, quod in eis hactenus habuisse noscuntur. uos ergo nostri semper in omnibus uestris ad Dominum precibus memores sitis; et sicut nos uos et uestra specialiter fouemus, ita uos nos apud Dominum spiritualiter commendare curetis; nosque ac Romanam Ecclesiam, ubi oportet, et ubi facultas est adiuuetis. Dominus omnipotens sua nos gratia foueat, conseruet ac protegat. Amen.



IX. Urbanus II monasterii Cluniacensis possessiones et priuilegia confirmat, et Hugoni abbati mitre, dalmatice chirothecarum, sandaliorum usum concedit. 
[Bibliotheca Cluniacensis, p. 514.]


URBANUS episcopus, seruus seruorum Dei, HUGONI sanctissimo abbati Cluniacensi, eiusque successoribus in perpetuum.

Cum omnibus sancte filiis Ecclesie ex sedis apostolice auctoritate, et beneuolentia debitores existimus, uenerabilibus tamen personis atque locis, maxime que apostolice sedi semper specialius adheserunt ac deuotius, queque ampliori religionis gloria eminent, propensiori nos conuenit caritatis studio imminere. Tibi ergo, sanctissime, reuerentissime ac dilectissime frater, tam ex antique sedis  apostolice familiaritate, quam ex nobilissima tue tuique cenobii religionis reuerentia, singularis a nobis debetur prerogatiua dilectionis. Est preterea quod nos tibi non minus, tuoque monasterio faciat debitores, quoniam per te monastice religionis rudimenta suscepi. In tuo cenobio per secundam sancti Spiritus gratiam sum renatus, cui hactenus impensiori gratia Romana Ecclesia dilectionis ac protectionis curam impendisse dignoscitur. Quidquid igitur libertatis, quidquid immunitatis, quidquid auctoritatis tibi, tuisque successoribus, tuoque cenobio, per antecessorum nostrorum priuilegia concessum fuisse constat, nos quoque huius nostri decreti pagina conferimus, tradimus, confirmamus. Hoc insuper adiicientes, ut monasterium Sancte Marie de Charitate,  monasterium S. Martini de Campis apud Parisios, monasterium Sancti Dionysii apud Nungentum, S. Marie de Nazara, S. Geruasii de Exis, S. Marie de Arulis, S. Petri de Campo-rotundo, S. Genesii in Elnensi episcopatu, S. Pauli in ualle olei, S. Marie de Cubaria, S. Marie de Salella, S. Marie de Tolosa, S. Trinitatis in Marciniaco, quod tu in alodio proprio edificasti, nunquam tuo, tuorumque successorum regimini ordinatione subtrahatur. Cetera uero omnia que antecessores nostri uestro monasterio priuilegia tradiderunt, nos quoque contradimus atque firmamus. Moisiacense sane cenobium, in ea, qua nunc est, in posterum libertate permaneat, nisi forte episcopus admiserit, propter quod eius debeat ditione priuari. Quicunque  autem melioris uite appetitu, uestrum uoluerit aduenire cenobium, libera tibi, tuisque successoribus facultas maneat, secundum tenorem regule S. Patris nostri Benedicti eos suscipere. Preterea decernimus atque stabilimus ne quis ultra legatus Romani antistitis uices in uestris partibus agens, absque ipsius licentia uel preceptione, buccam in uos, aut uestra monasteria audeat aperire, uel nisi ad idipsum specialiter dirigatur. Episcopis uero, in quorum diecesibus uestre sunt facultates, omnino non liceat de uestris monachis aut monasteriis iudicare. Saluo canonico illo iure, quod in eis hactenus habuerunt. Si quid autem cause in eos habuerint, te, tuosue successores appellent. Quod si per uos lis nequiuerit  definiri, ad sedem apostolicam referatur, eius solius, uel legati eius iudicio definiendum. Tibi plane peculiari deuotione concedimus, ut in processionum missarumque solemnibus mitra utaris episcopali. In precipuis uero festiuitatibus, id est in quinque, quas precipuas habetis, et in Theophania, et in Ascensione, nec non et in Dedicatione uestre Ecclesie, dalmaticam, chirothecas et sandalia induaris. Et hoc ad tue religionis euidentiam atque ostensionem nostre peculiaris dilectionis, quam ex sede apostolica magis meritis exigentibus promereris. Tuam de cetero condecet sanctitatem, quemadmodum ab Romana Ecclesia specialius honoratur, ita eiusdem Ecclesie seruitiis et utilitatibus singulariter insudare, quatenus et hactenus uobis ab eadem Ecclesia concessa  stabili tenore permaneant, et dignius uestrum sit cenobium in futuro maioris premia glorie adipisci.

Datum Rome per manus Ioannis diaconi sancte Romane Ecclesie, prosignatoris domni Urbani II pape. Kal. Nouemb., indict. XI, anno Dominice Incarn. 1088, pontificatus uero eiusdem domni Urbani pape primo.



X. Urbani II pape epistola ad Gothofredum Magalonensem episcopum.---Substantionensis comitatus et Magalonensis episcopatus inuestituram de manu eius recipit. Quapropter eam Ecclesiam et comitatum sub speciali Romane Ecclesie protectione ponit, et curam percipiendi censum annum unius uncie auri de predicto comitatu ei demandat. 
[D. BOUQUET, Recueil, t. XIu, p. 690.]


URBANUS episcopus, seruus seruorum Dei, GOTHOFREDO Magalonensi episcopo eiusque successoribus in perpetuum.

Uniuersum sancte Ecclesie corpus miserante Deo, per unigeniti Filii sui Redemptoris nostri sanguinem propria constat et perpetua libertate donatum; sed prauorum hominum astu, pastorum negligentia, quedam per orbem Ecclesie ditioni sunt secularium potestatum addicte. Superne autem miserationis respectu idcirco ad uniuersale sedis apostolice regimen promoti sumus, quatenus debeamus omnibus modis que ad earum spectant salutem et gloriam prouidere, ut, ab omni seruitutis uinculo  libere, sua semper libertate gaudeant. Ad hoc autem omnipotens Dominus Romanam Ecclesiam Ecclesiarum matrem principemque constituit, ut ea disponente corrigantur que mala sunt, et que recta sunt confirmentur. Tibi itaque, frater Gothofrede Magalonensis episcopo, Magalonensem Ecclesiam, tuisque successoribus canonicis, sub Romana libertate specialiter permansuram iure perpetuo confirmamus; quam nimirum Ecclesiam, pastorum qui in illis partibus fuerant, permittente incuria, multis temporibus ex consuetudine nefanda Substantionensis comites sue iugo seruitutis attraxerant. At bone memorie comes [Melgoriensis] Petrus, Dei timore compunctus, B. Petro eiusque uicariis ex toto episcopatum reddidit, et scripti actione refutauit;  comitatum quoque, qui sui iuris erat, sub iure B. Petri eiusque uicariorum per testamenti paginam dereliquit, eo uidelicet tenore ut heredes sui Romani pontificis milites fierent, et ex eius manu comitatum obtinerent: quod si heredum successio destitisset, sub Romani pontificis ordinatione et Magalonensis cura episcopi haberetur; quin etiam censum Lateranensi palatio persoluendum ob eiusdem heredibus auri unciam quotannis instituit. Magalonensis  igitur episcopatus et Substantionensis comitatus inuestituram ex manu fraternitatis tue uice predicti comitis per annulum recipientes, et eiusdem comitatus donationis constituta religiosa firmantes, predictam Ecclesiam atque comitatum sub B. Petri et Romane Ecclesie protectione specialiter confouendum suscipimus, salua Narbonensis metropolitani auctoritate ac reuerentia, siquidem legitime ordinatus fuerit. Porro ipsam Ecclesiam tibi tuisque successoribus canonice substitutis regendam perpetuo confirmamus, et quecunque ad Magalonensem episcopatum uel ad fratrum ibi degentium communiam, regum comitumue liberalitate, uel quorumcunque fidelium oblatione iuste hactenus pertinuisse noscuntur, queque in posterum iuste poterit adipisci  in urbibus et municipiis, in ecclesiis, in decimis, ceterisque redditibus, contradendo contradimus, et presenti nostri decreti pagina constituimus atque sancimus quatenus nullus omnino sacerdotum aut cuiuslibet ordinis clericorum, nullus imperatorum, regum aut comitum de his que eidem Magalonensi Ecclesie a quibuslibet donata fuerint, uel in futuro donabuntur, sub cuiuslibet cause occasionisue specie minuere uel auferre, uel suis iuribus applicare, uel aliis quasi piis causis pro sue auaritie excusatione audeat distrahere. Quia uero sepius contingere solet, ut, inuito clero et populo, seculares potestates nequiter nituntur inthronizare personas, decernimus atque censemus ut te qui episcopus es, uel tuorum quolibet obeunte, institutione  pontificis nullum sibi honorum, nullum fas potestas quelibet arroget secularis, sedis secundum canonum statuta constituatur, quem clerus et populus gratis communi consilio et sine prauitate elegerit. Preterea fraternitati tue tuisque successoribus, quandiu tales fuerint ut sedis apostolice communionem et gratiam habere mereantur, predicti Substantionensis comitatus curam iniungimus, ut uos censum annuum exigatis. Ad ostensionem autem specialis huius accepte a Romana Ecclesia libertatis, ex episcopatu unam auri unciam quotannis Lateranensi palatio tu tuique successores persoluetis.

Datum Rome, XIX Kal. Ianuarii, per manum Ioannis diaconi sancte Romane Ecclesie presignatoris D. Urbani II, anno Domini 1088, pontificatus  eiusdem D. Urbani primo.



XI. Epistola Urbani II ad Pistoriensem et Rusticum uallis Umbrose abbates.---De Wezelone  Moguntino archiepiscopo ob simoniam deposito. 
[MANSI Concil. XX, 664.]

URBANUS secundus papa Pistoriensi et RUSTICO uallis Umbrose abbatibus.

 Scripsistis nobis maximum apud uos scandalum emersisse, quo Pisanum episcopum consecrauerimus, quod a Guezelone heretico diaconus fuerat ordinatus. Et nos profecto scimus Guezelonem hereticum fuisse, Moguntinumque episcopatum Simoniaco credimus facinore inuasisse propter quem aut alium acquirendum regi sub anathemate posito diu seruierat, et propter acquisitum omni uite sue tempore deseruiuit. Eumdem et ipsi nos pro eadem causa, qui ab excommunicatis consecratus est, in synodali concilio excommunicauimus, condemnauimus, et ab omni ecclesiastico officio sine spe restitutionis aliqua deposuimus.



XII. Urbani II pape priuilegium pro abbatia S. Ioannis de uineis. 
[DE LOUEN, Histoire de l'Abbaye royale de Saint-Iean-des-uignes, Preuues, pag. 281.]


URBANUS episcopus, seruus seruorum Dei, carissimo fratri ROGERO, abbati canonice Sancti Ioannis, qui cognominatur de uineis, iuxta Suessionem, fratribusque ibidem sub regula beati Augustini constitutis et constituendis salutem et apostolicam benedictionem.

Iustis uotis assensum prebere, iustisque petitionibus aures accommodare nos conuenit, qui, licet indigni, iustitie precones, atque custodes in excelsa apostolorum Petri et Pauli specula, dispensatione sumus diuina constituti. Quia igitur inspirante  domino, dictam canonicam secundum beati Augustini regulam delegistis, bono ac laudabili uoto deuotione debita congaudemus, et ut laudabile propositum laudabiliora subsequantur incrementa paterna uos affectione, ut filios carissimos, cum omnibus appendiciis uestris, sub protectione sedis apostolice suscipimus, et scripti nostri priuilegio communimus; statuentes siquidem in primis, ut ordinis uestri canonice institutiones secundum Deum et beati Augustini regulam, perpetuis in ecclesia uestra temporibus, inuiolabiliter obseruentur: preterea quascunque possessiones, quecunque bona, in futurum uel regum, atque pontificum liberalitate; uel oblatione fidelium poteritis adipisci   integra uobis uestrisque possessoribus, et illibata permaneant. Adiicientes preterea interdicimus ne aliquis secularis in parochialibus ecclesiis uestris substituatur presbyter, nisi qui ab abbate uestro, cum consensu capituli uestri, diecesano fuerit presentatus episcopo. uobis autem claustri uestri canonicos per parochiales ecclesias uestras liceat ordinare. Presenti etiam decreto statuimus ut nulli ecclesiastici ordinis persone, uel a uobis, uel ab ecclesiis  ad ius uestrum pertinentibus, preter synodales, liceat aliquid exigere, nullique liceat nouam ecclesiam uel atrium intra terminos parochiarum uestrarum, sine uestro et episcopi uestri consensu, constituere. Statuimus etiam quod parochianos ecclesiarum uestrarum sine parochialium sacerdotum consensu, nulli liceat sepelire, uel seruos uestros sine consensu uestro in fratrem recipere. Interdicimus etiam ne aliquis terminos parochiarum de laica uel ecclesiastica manu, sine consensu uestro recipiat. Si quam etiam terram de qua uobis decima consueuit exsolui, ad aliam manum transferre contigerit; nichilominus inde uobis decima tribuatur. Sane noualium uestrorum quos propriis manibus uel sumptibus colitis, decimas nemo presumat  exigere. Decernimus igitur ut nulli omnino liceat uestra uel auferre, uel aliquibus exactionibus infestare. Porro si quis hoc priuilegium nostre sanctionis temerario ausu infringere presumpserit, a Christi cum et Ecclesie corpore segregamus auctoritate apostolica; conseruantibus autem pax a Domino et misericordia conseruentur. Amen, amen, amen.

Datum Rome per manus Ioannis, sancte Romane Ecclesie diaconi cardinalis et prosignatoris, Dominice Incarnat. millesimo octuagesimo nono, indict. XII, III Idibus Ian., anno pontificatus domni Urbani primo.



XIII. * Urbanus II, monasterio S. uictoris Massiliensi bullam tribuit. 
[uide MABILLON et RUINART, Ouurages posthumes, III, 51.]





XIu. Urbani II epistola ad Gaufridum Constantiensem episcopum.---Perfugam e monasterio Schafhusensi tertio reuocari mandat, et parere recusantem anathemati tradit. 
[MANSI, Concil. XX, 707.]

URBANUS episcopus, seruus seruorum Dei, dilecto fratri et cepiscopo GAUFRIDO Constantiensi salutem et apostolicam benedictionem.

Dilectissimus filius noster N. conquestus est nobis  quod quidam uir, nomine N., postquam se suaque omnia super altare Domini Saluatoris et omnium sanctorum in Schafhusen obtulerat, instinctu diaboli apostatando se suaque ab eodem monasterio alienare presumpserit. uolumus ergo, tueque caritati iniungimus, ut eumdem uirum secundum euangelicam auctoritatem secundo et tertio canonice ut reuertatur commoneas. Si uero, quod absit, in prauitate sua perstiterit, tu in promptu ulcisci  habens omnem inobedientiam pro officii tui debito gladium excommunicationis in illum euaginare non differas, ut si ipse incorrigibilis permanserit, ceteri timorem habeant. Labores et angustias uniuersalis matris Romane Ecclesie tibi tanquam fideli filio commendamus. Dat. Rome X April.



Xu. Urbani II epistola ex synodo Romana scripta ad Gebehardum Constantie episcopum canonica, qua eidem legationem apostolicum, et procurationem Ecclesiarum in Saxonia, Alemannia, defert et conconfirmat. 

 URBANUS episcopus, seruus seruorum Dei, GEBEHARDO Constantiensi episcopo, salutem et apostolicam benedictionem.

Quia te speciale, post Dominum, manuum nostrarum opus esse perpendimus, et quia specialem in te religionis gratiam esse cognoscimus, idcirco te adiuuare tuisque necessitatibus specialiter subuenire, Domino annuente, satagimus. Questiones autem quas tuis litteris significasti uestris in partibus agitari, apud nos quoque satis frequenter noueris commoueri.

Fratrum itaque communicato consilio, diuque excommunicationis questione tractata, sancti predecessoris nostri Gregorii sententiam confirmantes, ita eam Domino inspirante determinauimus.

 Primo quidem gradu Rauennatem heresiarcham, Romane Ecclesie inuasorem, cum Henrico rege, eiusdem peruersitatis capite, ab omnibus Ecclesie catholice membris alienum et excommunicatum esse censemus.

Secundo, eos qui armis, pecunia, consilio aut obedientia, ecclesiasticos maxime ordines aut honores ab eis aut eorum fautoribus accipiendo, eorum nequitie adminiculum subministrant: hos igitur principaliter anathematis uinculo astringentes.

In tertio gradu communicantes eis nos quidem non excommunicauimus, sed quia ipsi se eorum communione commaculant, in nostram eos societatem nequaquam sine penitentie ultione et absolutione recepimus. Sanctis quippe canonibus cautum  constat ut qui excommunicatis communicauerit, excommunicetur. Ipsius autem penitentia atque absolutionis modos ea moderatione discreuimus, ut quicunque seu ignorantia, seu timore, seu necessitate negotii cuiquam maxime necessarii eorum se conuictu, salutatione, oratione, osculatione contaminauerit cum minoris penitentie absolutionisque medicina societatis nostre participium sortiatur; eos uero qui aut spontanee aut negligenter inciderint, sub ea uolumus discipline cercitione suscipi, ut ceteris metus incutiatur, cuius discipline moderamina, quod ad tuam curam spectat nostre prouidentie, prout oportere uideris, pro temporibus et personarum competentia seruanda committimus.

 Quarto. Porro de clericis qui ab excommunicatis episcopis ordinati sunt necdum quidem sententiam fiximus, quia generalis mali contagium generalis synodi est cauterio comburendum. Tue tamen paternitati hoc respondemus ad presens ut ab excommunicatis quondam tamen catholicis episcopis ordinatis si quidem non Simoniace ordines ipsos susceperint et si ipsos episcopos non simoniacos fuisse constiterit; ad hoc si eorum religiosior uita et doctrine prerogatiua uisa fuerit promereri, penitentia indicta quam congruam duxeris in ipsis quos acceperunt ordinibus manere permittas, ad superiores autem ascendere non concedimus, nisi necessitas et utilitas maxima flagitauerit, et ipsorum sancta conuersatio promouerit, et hoc tamen ipsum rarius  cum cautela precipua est concedendum.

Quinto. De presbyteris, diaconis aut subdiaconis qui post acceptum ordinem in aliquo crimine lapsi fuerint, siue palam siue clam, constat quidem canonum censura ab ecclesiasticis eos officiis inhiberi; tue tamen discretioni prouidentieque committimus utrum aliqui, qui tamen infamie notis non fuerint aspersi, necessitate Ecclesie urgente, et ipsorum sancta conuersatione promerente, in suis gradibus recuperari debeant. Hoc autem secundum indulgentiam dico, non secundum imperium, ut uestra maior uestris in partibus contra hereticos habeatur auctoritas, salua tamen auctoritate canonum et sanctorum Patrum decretalibus institutis. Si quem uero, quod absit, aut post acceptum, aut ante acceptum  officium, contigerit peremptorio, siue clam siue palam, occupatum crimine inueniri, eos maxime, qui mundo adhuc uiuunt, ab omni altaris ministerio sequestramus.

Sexto. Sane insulam Augiam sub iurisdictione B. Petri ac Romane Ecclesie constat specialiter contineri; sed quia eorum priuilegium, quod ab Romana Ecclesia obtinent, non satis meminimus, causam facile determinare non possumus; salua tamen eius priuilegii auctoritate, tibi singulariter in clerum et in populum illic habitantem, preter monachos, omnem concedimus episcopalem regiminis potestatem. Ceterum ut in eodem abbatem catholicum regulariter uice nostra prestituere studeas, tue obedientie imperamus; nec solum in eo, sed et in S. Galli cenobio,  et in ceteris, si que sint, propriis abbatibus destituta, nostra fretus auctoritate, cum consilio quorum interesse noueris, abbates eligere atque electos consecrare procura. Idem etiam tibi studendum de Augustensi et Curiensi episcopatibus iniungimus; nec non et de ceteris ad que Patauiensis episcopus aduocari uel adesse nequiuerit.

Septimo. Et ipsi enim, quemadmodum et tibi, Saxonie, Alemannie, aut ceterarum que prope sunt regionum, uice nostra procurationem iniunximus, ut ordinationes improbandas improbetis, roborandas roboretis, et quidquid ecclesiastici negotii disponendum fuerit, communicato religiosorum uirorum consilio, disponentes, quoad usque priuationem,  annuente Domino, legatum sedis apostolice suscipere ualeatis. uos qui Dei zelo feruetis, et scientia doctrinaque precellitis, omni cura atque sollicitudine utilitatibus ecclesiasticis insudate, scientes quoniam et nos in ipsis uestris utilitatibus libentissime annuemus: labores autem Romane Ecclesie communicare, eosque opis uestre auxilio subleuare nullo modo pigri sitis. Benedictionum suarum uos omnipotens Deus ubertate perfundat, incolumes custodiat, et ad uitam perducat eternam.

Dat. Rome XIu Kalend. Maii, anno ab Incarnat. Domini nostri Iesu Christi 1089.



XuI. Urbani II epistola ad episcopos Germanie.---Illis indicat pro excommunicatis qui homines habendi sint. 


URBANUS episcopus, seruus seruorum Dei, episcopis Germanie in unitate Ecclesie constitutis salutem et apostolicam benedictionem.

Fratrum nostrorum communicato concilio, diuque excommunicationis questione tractata, sancti predecessoris nostri Gregorii sententiam confirmantes, ita eam Domino inspirante determinauimus. Primo siquidem gradu Rauennatem heresiarcham, Romane Ecclesie inuasorem, cum eiusdem peruersitatis capite ab omnibus Ecclesie catholice membris alienum et excommunicatum esse censemus; secundo qui armis, pecunia, consilio aut obedientia  ecclesiasticos maxime ordines aut honores ab eis aut eorum fautoribus accipiendo eorum nequitie adminiculum subministrant: hos igitur principaliter anathematis uinculis astringentes, in tertio gradu communicantes eis nos quidem non excommunicamus, sed qui se eorum communione commaculant nequaquam in nostram societatem sine penitentie ultione et absolutione recipimus. Sanctis quippe canonibus sancitum constat ut qui excommunicatis communicauerit, excommunicetur. Ipsius tamen penitentie et absolutionis modos ea moderatione discreuimus, ut quisquis seu ignorantia, seu timore, seu necessitate negotii cuiusque maximi et maxime necessarii eorum se conuictu, salutatione, oratione uel osculo contaminauerit, cum minoris penitentie  absolutionisque medicina nostre societatis participium sortiatur. Eos uero qui spontanee aut negligenter inciderit sub ea, nolumus discipline cercitione suscipi ut ceteris metus incutiatur.



XuII. Urbani pape II bulla pro canonicis regularibus S. Augustini in cenobio S. Ioannis Riuipollensis a Berengario presule institutis. 
[FLOREZ, España Sagrada, t, XXuIII, p. 292, ex chartulario S. Ioannis Riuipollensis.]

URBANUS episcopus, seruus seruorum Dei, carissimo fratri BERENGARIO Ausonensi episcopo futurisque post eum rectoribus in abbatia Sancti Ioannis Riuipollensi in perpetuum.

 Iustis petitionibus aurem accommodare, iustisque uotis assensum prebere nos conuenit, qui auctore Domino, licet indigni, utque precones in excelsa apostolorum principum Petri et Pauli specula positi sumus. Quia igitur, inspirante Deo, carissime frater, B. Ioannis abbatiam secus Teserem fluuiumque Riuipollensis a seculari dominatione eripiens, canonicos ibi secundum B. Augustini regulam statuisti: nos, eorum professione religionis prouidentes augmenta, petitioni tue libenter annuimus, et eamdem ecclesiam specialiter in sedis apostolice tutelam protectionesque suscepimus; quam uidelicet ecclesiam Bernardus Bisuldunensis comes per manus proposita cautione sua potestate exutus, sua etiam liberalitate donatam, tuis in manibus Domino recusauit,  tuamque tu predictis canonicis ad sancte uite conuersationem conferens alodiorum tuorum collatione ditasti. Quandiu igitur religionis tramitem secundum apostolicam disciplinam ipsi ipsorumque successores seruauerint, predictam eis ecclesiam ad honorem sedis apostolice confirmamus, et ab ea omnem secularem dominationem excludimus, uirtute sancti Spiritus et apostolorum Petri et Pauli auctoritate sancientes, quatenus omnia que hodie per tuam concessionem uel per supradicti comitis donationem, uel per aliorum oblationem fidelium possidet, siue que in futurum iuste poterit, largiente Domino, adipisci, integra eis et illibata permaneant. Eos autem qui bona ad locum ipsum pertinentia uolentes retinent, agnito presentis tenore priuilegii,  secundo tertioue commoniti, nisi intra XL dies ea restituerint, aut pacto congruo satisfecerint, ab ecclesiarum eos liminibus cercemus. Tu itaque, uenerabilis frater B. q. . . . ., eamdem ecclesiam tua industria . . . . . . tuis etiam collationibus locupletasse dignosceris, uice nostra eis omni uite tue tempore, patrocinium et dominium exhibebis. Post tuum transitum nullus eis in abbatem prestituatur, nisi quem ipsi consensu communi, aut ipsorum pars prestantior, ad honorem sedis apostolice cum consensu Bernardi comitis Bisuldunensis, secundum Dei timorem, elegerint; salua tamen Ausonensium pontificum canonica reuerentia, quandiu predictam abbatiam benigne tractauerint. uos igitur, karissimi filii, oportet regularis ordinis tramitem feruenter  insistere, ut quantum ab secularibus tumultibus liberiores estis, tanto diuinis studiosius seruitiis insudetis. Ad indicium autem percepte huius a Romane Ecclesie libertatis, dilectioni uestre dignum est mancusos III ualentiane monete Lateranensi palatio quotannis exsoluere et Romanorum pontificum diligentius decreta seruare. Sane hoc nostre priuilegium sanctionis si quis in crastinum archiepiscopus, aut episcopus, rex, princeps, dux, marchio, comes aut uicecomes, aut persona quelibet magna, uel parua, potens aut impotens, scienter infringere aut temere uiolare presumpserit, et constitutum predicte abbatie ordinem euertere, uel eius bona inuadere, molestare, aut suis usibus nequiter applicare  tentauerit, secundo tertioue commonitus, si non satisfactione congrua emendauerit, a Christi et Ecclesie corpore auctoritate apostolica segregamus. Conseruantibus pax a Deo, et mercedem  presentibus, et futuris seculis conseruetur. Amen. Amen. Amen.

Datum Rome per manus Ioannis Sancte Dei Ecclesie diaconus cardinalis et prosignatoris domini Urbani pape II, an. Dominice Incarnat. 1089, indict. XII, XIu Kal. Iunii, anno pontificatus eiusdem domini Urbani II.

Ad calcem leguntur sequentia.

In concilio apud Tolosam habito, cui interfuerunt XX episcopi et abbates complurimi, Renerius, cardinalis et legatus sancte Romane Ecclesie, et Amatus archiepiscopus et legatus Urbani pape, cum ceteris  episcopis, iudicauerunt de negotio et querimoniis que clerici S. Ioannis deposuerant coram eis de Ricardo abbate et eius Massiliensibus monachis, ut idem Ricardus et monachi eius redderent beato Ioanni et ipsis clericis omnia predia et possessiones, et ornamenta, et cetera mobilia que ipsi eo tempore quo tenebant ecclesiam eiusdem S. Ioannis, abstulerunt, et donauerunt, et donare fecerunt, et raptoribus censuerunt.

Et infra.

Renerius, cardinalis S. R. E. et legatus eiusdem, uenerabilibus episcopis B. Gerunden., B. Auson., atque B. Urgellen., siue A. Elnensi, et B. Barchinon., salutem. uolumus esse notum dignitati uestre, clericos B. Ioannis Riuipollensis deposuisse querimoniam  in concilio Tolosano super parochianis uestris, qui, omni reuerentia postposita, auferunt B. Ioanni ecclesias et nonnulla ecclesiastica predia. Unde monemus, et auctoritate apostolica precipimus, ut eos ab hac rapina cessare admoneatis, et B. Ioanni que sui iuris sunt predicatione et excommunicatione reddere faciatis. Quod si noluerint, sciant se excommunicatos et ab omni Christiana communicatione eiectos auctoritate BB. apostolorum Petri et Pauli, et reuerentissimi pape Urbani et conuentus totius concilii Tolosani, quoadusque resipiscant, et que inuaserunt dimittant, quos eodem modo a uobis excommunicari S. R. Ecclesie auctoritate precipimus, donec ad dignam satisfactionem ueniant.



XuIII. Urbani II pape priuilegium pro monasterio Iesu Nazareni. 
[AYNSAY, Fundacion, excelencias, grandezas y cosas memorables de Huesca. Huesca, 1619 fol. 1, pag. 454.]


URBANUS episcopus, seruus seruorum Dei, dilectissimis in Christo filiis regularibus fratribus ecclesie que dicitur Iesu Nazareni, eorumque successoribus regulariter uicturis in perpetuum.

Iusta fidelium petitio effectu debet prosequente compleri, ut et laborantium in Ecclesia deuotio sancta clarescat, et utilitas ecclesiastica Domino semper largiente proficiat. Quia igitur carissimus noster in Christo filius sanctus Aragonensis siue  Pampilonensis rex, ecclesiam uestram in domini nostri Iesu Christi Nazareni nomine per ipsum edificatam, in Romane Ecclesie tutelam specialiter suscipi postulauit, etc. Y prosigue la dicha bulla, la qual entre otras clausulas que tiene fauorables o esta casa, son las siguentes. Constituimus enim et apostolica auctoritate decernimus ut ab omnium omnino hominum cuiuscunque sit ordinis iugo liberi maneatis, solique sancte et apostolice Romane Ecclesie subditi, tranquille et quiete Domino omnipotenti seruiatis, etc. Confirmamus, etc., omnia que idem rex uobis, uel quicunque fidelium de suis possessionibus contulerunt, aut que de iure suo pontificum quilibet concesserunt, queque in futurum, annuente Domino, iuste ac legitime poteritis  adipisci, etc. Porro nulli episcopo liceat eiusdem Ecclesie fratres quos in Romane Ecclesie filios speciali electione assumpsimus, excommunicare, aut diuinum eis officium interdicere, sed sub sola sedis apostolice protectione iudicioque liberi annuente Domino securique permaneant, etc. : Hoc igitur nostri priuilegii sanctionis, si quis in crastinum agnoscens archiepiscopus, aut episcopus, imperator aut rex, princeps, dux, uel marchio, comes aut uicecomes, iudex, castaldio, uel persona quelibet magna uel parua, potens aut impotens, contra eam temere uenire presumpserit, et eiusdem ecclesie bona inuadere, molestare, uel suis usibus applicare tentauerit, secundo tertioue commonitus, si non satisfactione  congrua emendauerit, a Christi eum et Ecclesie corpore auctoritatis apostolice potestate segregamus, et honoris sui piaculo subiacere decernimus: conseruantibus autem pax a Deo et misericordia presentibus ac futuris seculis conseruetur. Amen, amen, amen.

Data Rome Kalendis Iulii per manus Ioannis sancte Romane Ecclesie diaconi cardinalis prosignatoris domni Urbani pape II; anno Dominice Incarnationis 1089, indictione XII, anno II pontificatus eiusdem domini Urbani pape.



XIX. Urbanus II Frotardo, abbati S. Pontii Tomeriarum priuilegium concedit quo locum a cuiuscunque episcopi iurisdictione eximit aliisque compluribus prerogatiuis exornat. 
[RUINART, uita Urbani in MABILL. et RUINART Ouur. posth. III, 57.]





XX. Epistola Urbani II pape ad proceres prouincie Tarraconensis de restauratione ecclesie Tarraconensis. 
[MANSI, Concil. XX, 701, ex chartulario ecclesie Tarraconensis.]

URBANUS episcopus, seruus seruorum Dei, karissimis filiis BERENGARIO Barchinonensi comiti marchioni, ERMENGAUDO Urgellensi, BERNARDO Bisuldunensi comitibus, omnibusque Tarraconensis et Barchinonensis prouincie episcopis, uicecomitibus,  et ceteris nobilibus et potentibus, siue clericis siue laicis, salutem et apostolicam benedictionem.

Dilectissimus et reuerendissimus frater noster Berengarius Ausonensis episcopus deuotione et labore maximo ad apostolorum limina ueniens, diu nobiscum moratus est; cuius nos prudentia et bonis moribus, ut dignum est, delectati, priuilegia quibus sua, uidelicet Tarraconensis Ecclesia per Romanam Ecclesiam donata est diligenter inspeximus, et quod ad nos est, eamdem Ecclesiam tum pro sanctorum reuerentia, tum pro predicti fratris nostri dilectione, prout iustitia exegerit, honorare et exaltare optamus. Quia igitur corporalia spiritualibus, temporalia eternalibus, celestibus dignum est terrestria famulari, hortamur et obsecramus in Domino prudentiam  uestram ut summa ope nitamini Tarraconensis urbis statum eatenus reparare, quatenus ibi cathedra haberi possit episcopalis. uobis ergo in penitentiam peccatorumque remissionem mandamus ut potentia et diuitiis uestris in restitutionem eiusdem ecclesie deuotissime et intentissime desudetis. Eis autem qui uel in Hierusalem uel in partes alias penitentie spiritu uel deuotionis ituri sunt, suademus totam illam uie et sumptus operam restitutioni ecclesie Tarraconensis impendere, quatenus auxiliante Domino et cathedra inibi tuto habeatur episcopalis, et ciuitas eadem Saracenorum opposita populis in murum et antemurale Christicole populi celebretur, quibus eamdem ex Dei misericordia indulgentiam pollicemur quam promererentur si indicte  uie prolixitatem explerent. Nos siquidem, si uestre bone uoluntatis effectum et feruentis studii sollicitudinem cognouerimus, predicto fratri nostro et Tarraconensi ecclesie que ad antiquam eius dignitatem spectant libentissime impendemus, et corporalia uestra spiritualibus infulis prosequemur, salua tamen Narbonensis Ecclesie iustitia. Si enim Romani auctoritate priuilegii Tarraconensem prouinciam canonice uindicare Narbonensis antistes nequiuerit, nos omni querela liberi Tarraconensi Ecclesie ius suum restituere et fratri nostro Berengario pallii dignitatem conferre non pretermittemus, prout mereri studia uestra uidebimus. Iterum iterumque uos, karissimi filii, admonemus ut fratrem nostrum Berengarium in restitutionem Tarraconensis  ecclesie adiuuetis, quatenus et in presenti gloriam et in futuro uitam percipiatis eternam. Porro si noster ad uos legatus Domino annuente peruenerit, ei pro sedis apostolice reuerentia debitam obedientiam exhibere curate.

Datum Rome Kalend. Iulii per manus Ioannis sancte Romane Ecclesie diaconi cardinalis et cancellarii, anno secundo domni Urbani pape II; indictione duodecima.



XXI. Urbanus II monasterio SS. Aniani et Laurentii bullam tribuit. 
[In tabular. uatic. u. PERTZ Archiu. uII, 21.]




XXII. Urbani II priuilegium pro clericis et laicis uellitrensibus. 
[BORGIA, Istoria della Chiesa e citta di uelletri, Noceta 1723, 4o, p. 204.]


URBANUS episcopus, seruus seruorum Dei, omnibus uellitrensibus clericis, et laicis beato Petro fidelibus salutem et apostolicam benedictionem.

Nec ignotum, dilectissimi fratres, uobis esse cognoscimus qua immani crudelitate Guilbertus heresiarcha sedis apostolice inuasor, antiquus hostis, nostris temporibus per apostatas et tyrannos sancte Ecclesie Hugonem Album, et Ioannem Portuensem antiepiscopos, et Petrum quondam cancellarium, Uuezelonem, et Ottonem tyrannum membra diaboli  seduxerit filios Dei, cogitans eos blanditiis et atrocitate suis pedibus posse submittere. In eum uero sperantes qui suos non despicit, constanter per uos et alios filios nostros illorum incursum comprimemus. Quapropter de presenti dilectos Rainerium presbyterum, Formosum nostrum dapiferum, et Fornicem nostrum emissarium cum presentibus scriptis uobis mandamus, a quibus uelut a nobis audietis quanta prelia nostri fideles strenue commiscere, et quomodo ad Christi sponse utilitatem ultra montes accelerare disposuimus. Nos itaque, quia pro Ecclesia ludibria, uerbera, uincula, carceres. . . . .  diuersas mortes experti estis, auctoritate apostolica et corroboratione episcoporum, et nobilium Romanorum penitus remotis a uobis omnibus  que aliquomodo impediri possunt; confirmamus uobis omnes uestros usus, et diuturnos mores pro uobis a quolibet introductos in perpetuum. Liceat autem uobis facere conuentum uestris episcopis, et sine uerborum obligatione reddere apostolica uestris episcopis, uel suis ordinatis, scilicet tertiam partem testamentorum, tertiam oblationis panis tantum, et cere de tribus missis, quartam decimarum, et si uestra Ecclesia proprio caret episcopo, ius episcopi Ecclesie, et clericis accrescat. uiaticum et eleemosynas specialiter uobis attributas urbis concedimus. Et saluo ut uos clerici cum episcopo sicut in more habetis, et mecum egistis compendiosum unius comestionis dispendium nostre curie soluatis; uos uero, laici, communiter exhibeatis nobis alterius  comestionis dispendium, et hostem, et parlamentum, hostem per maritimam et Campaniam. Preterea confirmamus ut sine ulla contradictione possideatis terras cultas et incultas, siluas, montes, colles, planities, paludes, et omnia que continentur in antiquis priuilegiis uestre ciuitatis nobis cognitis. Maneatis sub quiete, pace ac uestro iure in perpetuum. Quicunque autem, quod Deus auertat, huius nostri edicti uiolator exstiterit aut alicuius conditionis forma super hoc inducere tentauerit, anathematis uinculo religetur. Qui uero custos et obseruator, benedictionis gratiam consequatur, et aperiente clauigero Petro, cuius uicarii sumus, culmen celi conscendat.

 Scriptum per manum Girardi sancte Romane Ecclesie scriniarii, anno Dominice Incarnationis millesimo octuagesimo nono, ind. XII.

+ Ego Petrus Dei gratia Albanensis episc. interfui et subscripsi.

+ Ego Minut. Dei gratia Lauicanensis episcop.

+ Ego Bruno Signensis episc. assensum per hunc triangulum prebui [Figure: [Figura] 2Kb]

 Dat. Rome uIII id. Iulii per manus Ioannis S. Romane Ecclesie card. et cancellarii.



XXIII. Urbani II epistola ad Anselmum abbatem Beccensem.---Ut episcopo rerum ecclesiasticarum imperitiori adsit. Ut non differat sedem apostolicam uisitare, et ad eam mittere que Hubertus subdiaconus eius legatus collegerat ex censu B. Petri. 
[Opp. S. Anselmi, p. 353.]

URBANUS episcopus, seruus seruorum Dei, ANSELMO uenerabili et dilectissimo abbati, salutem et apostolicam benedictionem.

Religionis ac scientie tue prerogatiuam scientes, Beluacensi episcopo que in eius ordinatione iniusta  uidebantur, indulsimus, et in tue studio industrie confidentes curam ei episcopatus inuito renitentique iniunximus. Nunc ergo tibi eum commendamus attentius, quatenus ei in omnibus ut filio tuo adiutor, monitor, corrector atque consultor assistas; et cum ipse adesse nequiueris, quemlibet ei fratrum tuorum  presentem esse mandabis, ut quod in eius initiis minus canonicum cernitur, bonis in posterum profectibus ualeat operari. Si quid autem tibi uel per eumdem Beluacensem episcopum, uel per filium nostrum Rogerum de seruitio S. Romane Ecclesie mandabimus, ut talem uirum decet, impiger et paratissimus exsequeris. Sane monachum tuum Ioannem nostre Ecclesie filium apud nos retinere uoluimus:  super quo in uos querela Romane pendet Ecclesie, quod ipsius clericum monachare, et altioribus gradibus prouehere presumpsisti. uerumtamen Beluacensis episcopi precibus inclinati, eum ad te sub hoc tenore remittimus, ut ante exactum a presenti Quadragesima annum aut illum ad nos remittas, aut ipse ueniens tecum ducas, et si quem alium de uestra congregatione nobis utilem noueris. Porro quanto ipse citius potueris, sedem apostolicam uisitare ne differas, ut dilectionis mutue presentia deuotione debita perfruamur. Huberti uero nostri subdiaconi, qui apud uos defunctus dicitur, si que res apud te dimisse sunt, ad nos citius destinabis. Cum enim a domino predecessore nostro  sancte memorie Gregorio legationem in Anglorum regno acceperit, multa ex censu beati Petri dicitur collegisse; que si apud uos sunt, citius ad nos uolumus destinari necessitati sancte Ecclesie profutura.

Data Capue Kal. August.



XXIu. Urbani II epistola ad Pibonem Tullensem episcopum. 
[MANSI Concil. XX, 676.]

URBANUS episcopus, seruus seruorum Dei, dilecto fratri PIBONI Tullensi episcopo, salutem et apostolicam benedictionem.

Super questionibus quas ad nos Adalbero, uestre Ecclesie filius, detulit, hec a nobis sunt in synodalis assensu concilii capitula per Dei gratiam confirmata.

 CAP. I. Episcopus omnia sui episcopatus membra, uidelicet archidiaconatus, archipresbyteratus, decanias, uel aliquas preposituras Ecclesie sue canonicas, gratis absque omni uenalitate distribuat. Quisquis autem ea pretio dederit, depositioni subiaceat.

CAP. II. Eos qui a subdiaconatu uxoribus uacauerint ab omni sacro ordine remouemus, officioque atque beneficio Ecclesie carere decernimus. Si uero episcopi consenserint earum prauitatibus, a suis se nouerint officiis interdictos.

CAP. III.  Presbyterorum filios a sacri altaris ministeriis remouendos decernimus, nisi aut in cenobiis, aut in canonicis religiose  probati fuerint conuersati. Absque preiudicio tamen capitulorum istorum, eis qui prebendas aut ipsi ante hanc sedis apostolice interdictionem emerunt, aut emptas se nescientibus possiderunt, habendas eas permittimus, si eorum persone tuo arbitratu uise fuerint promereri. Eis autem qui fidem possessionis sue irritam facientes, post subdiaconatus acceptionem uacare uxoribus presumpserint, et officium et coniugium penitus interdicimus, eisque quoniam seipsos apostatando destruxerunt, et uoluptatem corporis Domino pretulerunt, omni uite sue tempore aut in cenobiis, aut in canonicis regularibus penitentiam decernimus iniungendam. Presbyterorum uero filios, qui secundum precepti nostri conditionem aut in cenobiis aut in canonicis religiose  probati fuerint conuersati, quia patrum peccata cum seculo [f. seculi] possessionibus abdicarunt, pro religionis ac scientie prerogatiua apostolico moderamine tolerandos ducimus, et ad sacros ordines et ad honores ecclesiasticos permittimus prouehendos.

CAP. Iu. Porro de clericis qui ab excommunicatis episcopis sunt ordinati necdum quidem sententiam fiximus, quia generalis mali contagium generalis synodi est cauterio comburendum. Tue tamen fraternitati hoc respondemus ad presens, ut  ab excommunicatis quondam tamen catholicis episcopis ordinatos, si quidem non Simoniace ipsos ordines acceperunt, et si episcopos  istos non Simoniacos fuisse constiterit, et adhuc si eorum religiosior uita et doctrine prerogatiua uisa fuerit promereri, penitentia indicta quam congruam duxeris, in ipsis quos acceperunt ordinibus manere permittas. Ad superiores autem ascendere non concedimus, nisi necessitas uel utilitas maxima flagitauerit Ecclesie. Hoc tamen ipsum rarius et cum cautela est precipua concedendum.

CAP. u. Episcopos ac clericos quos Simoniacos esse constat, a sacris officiis et beneficiis remouendos omnino decernimus. In ecclesias uero que ab huiusmodi Simoniacis exsecrate sunt, non aliter quam in locis orandum uidetur, donec subuersis altaribus benedictione et unctione catholici antistitis consecrentur.

 CAP. uI. De his qui sine titulis ordinati sunt, licet eiusmodi ordinatio sanctorum canonum sanctioni contraria iudicetur, utrum tamen aliqui in acceptis sint ordinibus permittendi, discretioni tue pro presenti Ecclesie necessitate committimus, si tamen alias sine prauitate eos ordinatos fuisse constiterit.

CAP. uII. Bigamos et uiduarum maritos a sacris ordinibus, secundum communem Ecclesie consuetudinem, auctoritate nostri officii segregamus. Hec uniuersa tanquam apostolice sedis precepta sanctorum conciliorum sententiis consonantia, religionis tue strenuitas et in Ecclesia sibi commissa Deo iuuante custodiat et custodienda aliis innotescat. Nec senectutem tuam oblatrantium canum multitudo perterreat. Maior enim est qui in nobis est quam qui  in illis. Ipse siquidem confirmans discipulos suos ait: »Nolite timere pusillus grex, quia complacuit Patri uestro dare uobis regnum.« Ipse misericordia sua nos confirmet ac protegat, et ad celestia regna perducat. Amen.



XXu * Urbanus II monasterii Cauensis possessiones confirmat. 
[Dom RUINART, uita Urbani II. MABILL. et RUINART, Ouur. posth., III 65.]




XXuI. Urbani II epistola ad Eliam episcopum Barensem.---De reliquiarum sancti Nicolai translatione, et Barensis ecclesie dignitate et iuribus. 
[MANSI, Concil., XX, 645.]


Urbanus episcopus, seruus seruorum Dei, carissimo fratri Elie archiepiscopo, salutem et apostolicam benedictionem.

Quia nostris temporibus Ecclesiam quam Deo auctore regis, frater carissime, Barensem, que et Canusima dicitur, omnipotens Deus beati confessoris sui Nicolai corpore uisitare dignatus est, nos auctore Deo apostolorum Petri Paulique uicarii, propter ecclesiastiea negotia exsequenda in Apulie prouinciam descendentes, carissimorum filiorum Romane Ecclesie Rogerii ducis et fratris eius Boamundi, atque uestris deprecationibus inuitati, ciuitatem  uestram pro beati confessoris Nicolai dilectione precipua uisitauimus: cum magna undique conuenientis populi frequentia, letitiaque B. Nicolai reliquias in locum parati adyti conferentes, contra morem nostre Romane et apostolice Ecclesie, te, dilectissime frater, in sede propria consecrauimus, B. Nicolai reuerentia, et tui populi dilectione deuicti. Te igitur in specialem Romane Ecclesie filium amplectentes amoris intimi brachiis, tuamque, cui Deo auctore presides, Barensem, que et Canusina habetur Ecclesia, exaltare, et populum tuum tam temporaliter quam eternaliter glorificare, largiente Domino et fauente iustitia, cupientes, confirmamus tibi presentis pagine auctoritate integrum Barensem, qui et Canusinus est, archiepiscopatum, ut tu  tuique successores episcopali iure illum regas, disponas atque possideas, salua Romane auctoritate Ecclesie, que instituente Domino Ecclesiarum omnium princeps est, cuique ut matri summa debet ab uniuersis reuerentia exhiberi.

Absque preiudicio ergo iustitie quarumlibet Ecclesiarum, sequentes tenorem qui nostrorum continetur priuilegiis predecessorum, Barensis siue Canusine Ecclesie possessiones siue dieceses tibi tuisque successoribus perpetuo possidendas regendasque contradimus. He autem sunt: Canusina, Bistictum, Bitonum, Midunium, Iuuenatium, Melficta, Rubum, Tranum, Canna, Mineruinum, Aqua tecta, Mons meliorus, Lauellum, Rapulba, Melfis, Bitalbis, Salpicupersanum, Palimarum, simul et  cetera que intra marini littoris oram sita esse cognoscuntur. Hec uero et alia municipia, siue ciuitates predictis ciuitatibus adiacentes, siue longe posite, sed ad eas pertinentes, confirmamus uobis, et omnes fundos et casales una cum casis et uineis, cum seruis et ancillis, cum massis et massaritiis atque molendinis, cum portubus, montibus et pratis, simul cum plebibus siue ecclesiis, cum omnibus titulis siue capellis suis, simul etiam cum monasteriis uirorum seu feminarum, Grecis aut Latinis, cum uniuersis ordinibus ecclesiasticis, et quidquid honoris, possessionis seu dignitatis, per legalem largitionem et iuxta concessionem antiquitus tenuisset, et quidquid iustitie non contradicit, et antiquitus superadditum esse probatur, et in futurum iuste  poterit Barensis et Canusina Ecclesia adipisci. Atque huiusmodi priuilegia presenti auctoritatis nostre decreto indulgentes, statuimus nullum regum uel imperatorum, antistitum, nullum quacunque dignitate preditum, uel quemquam alium audere minuere, alienare siue suis usibus applicare de iis que eidem Ecclesie a quibuslibet hominibus de proprio iure iam donata sunt, uel deinceps, Domino fauente, donari contigerit. Preterea fraternitati tue pallii usum ex more concedimus, ut eo inter missarum solemnia, iis duntaxat festiuitatibus utaris, uidelicet natiuitate Domini, S. Stephani, Epiphania, Cena Domini, Resurrectione, Ascensione, Pentecoste, natiuitate S. Ioannis Baptiste, Natalitiis apostolorum,  et tribus festiuitatibus sancte Marie, festiuitatibus sanctorum Nicolai et Sabini, festiuitate omnium sanctorum, in anno ordinationis tue die, in ordinatione episcoporum seu ceterorum clericorum, in consecratione etiam ecclesiarum, in translatione etiam Domini confessoris Nicolai. Hortamur itaque fraternitatem tuam ut honor tante dignitatis, supplementum utique totius sacerdotalis ordinis, moribus tuis conueniat; et non solum exteriori homini tuo decorem prestet et gratiam, sed et interiorem quoque multiplici uirtute corroboret. Siquidem ista sunt pallii, ista sunt huiusmodi indumenti ut Deum ex toto corde, tota anima et omni uirtute diligas, et proximum tuum sicut te ipsum. Nam licet ad usum pallii omnium uirtutum ornamenta sint necessaria,  inseparabiliter tamen caritas, que omnes superexcedit, hac pollentem dignitate comitari conuenit. Ad imitanda igitur omnium bonorum instrumenta uita et scientia tua subditis tuis sit forma et regula, ut, si quid in eis ex humana fragilitate reprehensibile deprehenditur, intuitu conuersationis tue ad rectitudinem sinceritatis tue corrigatur. Quibus sic studeas dispensationis tue iura moderari, ut in corrigendis uitiis et zelo rectitudinis ferueas, et modum temperantie non excedas. Et ut multa paucis explicemus, quid in sanctorum Patrum dictis repeteris, ad tuam et eorum qui tibi subduntur utendum censeas edificationem, quatenus documentis tuis instructi, atque boni pastoris uestigia consecuti, ad regnum summi Pastoris tecum ualeant pertingere, et  perpetue uite felicitatem Deo annuente percipere. Amen.


His mox subiicitur sigillum.

Datum apud Barum per manus Ioannis diaconi, anno Dominice Incarnationis millesimo octogesimo nono, anno uero pontificatus domini Urbani pape secundo, indictione decima tertia, nono Octobris.



XXuII. Urbani II epistola ad Rainoldum archiepiscopum Remensem.---Illi pallium tribuit ac totius secunde Belgice prouincie primatum iusque consecrandi Francorum reges asserit. 
[MABILLON et RUINART, Ouur. posth. III, 352.]

URBANUS episcopus, seruus seruorum Dei, RAINALDO carissimo fratri Remorum archiepiscopo  eiusque successoribus legitimis in perpetuum.

Potestatem ligandi atque soluendi in celis et in terra beato Petro eiusque successoribus, auctore Deo, principaliter traditam, illis Ecclesia uerbis agnoscit, quibus Petrum est Dominus allocutus:  Quecunque ligaueris super terram erunt ligata in celis, et quecunque solueris super terram erunt soluta et in celis . Ipsi quoque et proprie firmitas, et aliene fidei confirmatio, eodem Deo auctore, prestatur, cum ad eum dicitur: Rogaui pro te ut non deficiat fides tua, Petre, et tu aliquando conuersus confirma fratres tuos . Oportet ergo nos, qui, licet indigni, Petri residemus in loco, praua corrigere, recta firmare, et in omni Ecclesia ad interni arbitrium iudicis sic disponenda disponere, ut de uultu eius iudicium nostrum prodeat, et oculi nostri uideant equitatem. Fraternitatis igitur tue iustis petitionibus annuentes ex antiquo Remensis Ecclesie usu, apostolice sedis auctoritate ac beneuolentia concessum  tibi pallium huius decreti nostri pagina confirmamus, primatemque totius secunde Belgice prouincie secundum antecessorum tuorum dignitatem esse censemus. Statuimus etiam ut nulli, nisi solummodo Romano pontifici, subiectionem et obedientiam debeas, omnisque cause tue iudicium solius Romani pontificis diffiniatur arbitrio. Primam preterea precipuamque tibi tuisque successoribus potestatem contradimus Francorum reges consecrandi: ut sicut beatus Remigius ad fidem Chlodoueo conuerso primum illi regno regem Christianum instituisse cognoscitur; ita tu quoque, tuique successores, qui eiusdem sancti Remigii uice in Remensi Ecclesia, Domino disponente, fungimini, ungendi regis et ordinandi siue regine,  prima potestate fungamini.  Statuimus etiam presentis nostre pagine auctoritate firmantes, ut sicut primum diadematis insigne per uestre manus impositionem Francorum reges suscipiunt, ita quoque [f. add., opus] in solemnibus processionibus quibus eosdem reges fuerit coronari, te presente, uel tuorum Catholicorum quomodolibet successorum a nullo alio archiepiscopo uel episcopo coronetur  . uestram ergo dilectionem apostolice sedis gratie uicem debita subiectione rependere, eiusque decreta inuiolabiliter obseruare, [f. add., monemus] ut a subiectis tibi Francie populis ut obseruentur pro uiribus exigere. Nos siquidem antiquam omnem uestre Ecclesie dignitatem seruare speciali deuotionis intuitu cupientes, totum honoris, totum  dignitatis et excellentie tibi, tuisque legitimis successoribus manere decernimus, quidquid  beato Remigio predecessor noster Ormisda legitur contulisse. Itaque dilectionis tue reuerentia, frater carissime Raynolde, secundum antecessorum tuorum  consuetudines pallio uti nouerit ad missarum solummodo celebrationes diebus tantum determinatis, uidelicet Dominice Natiuitatis, Circumcisionis et Epiphanie, Sabbato sancto, Resurrectione et secunda feria, Ascensione, Pentecoste, in solemnitatibus sancte Dei genitricis et uirginis Marie, Natalitiis quoque Ioannis Baptiste, atque omnium apostolorum, et festis sanctorum Nicasii, Remigii, Martini; in commemoratione etiam omnium Sanctorum, in consecratione Chrismatis, ecclesiarum et tam episcoporum quam aliorum clericorum, in benedictione regis ac regine, in anniuersario tue consecrationis et ecclesiarum Sancte Marie, Sanctique Remigii dedicationis die. Cuius indumenti honor quoniam modesta actuum uiuacitate seruandus  est, hortamur ut ei morum tuorum ornamenta conueniant; quatenus, auctore Deo, recte utrobique possis esse conspicuus. Quamobrem, carissime frater, quem pastoralis cure constringit officium, dilige fratres, ipsi quoque aduersarii propter mandatum Dominicum tuo circa te copulentur affectu; pacem sequere cum omnibus; sanctimonie, sine qua nemo uidebit Deum, piis uaces operibus; uirtutibus polleas, fulgeat in pectore tuo rationale iudicii cum superhumeralis actione coniunctum. Ita procedas in conspectu Dei et totius Isrel huiusmodi gregi commisso prebeas exempla, ut uideant opera tua bona et glorificent Patrem nostrum qui in celis est. Sit in lingua sermo, sit zeli feruor in animo. Creditum tibi agrum Dominicum exerce dum licet,  semina in timore dum tempus est, bonum faciendo ne deficias, tempore suo metes indeficiendo. uigilanter itaque terrena negotia relinquendo celestibus anhela, que retro sunt obliuiscens, in ea que ante sunt temetipsum enixius extende. Mens tua in seculari uanitate non diffluat, in unum currat atque confluat finem, quem mira suauitate Dauid respexerat, cum dicebat: Unam petii a Domino, hanc requiram, ut inhabitem in domo Domini omnibus diebus uite mee . Sancta Trinitas fraternitatem tuam gratie sue protectione circumdet, et ad finem qui non finitur peruenire concedat.

Datum Rome per manus Ioannis sancte Romane Ecclesie diaconi cardinalis, anno Dominice Incarnationis  1089, indictione XIII, uIII Kalend. Ianuarii, anno pontificatus domni Urbani II pape secundi.



XXuIII. Urbanus II monasterii Balmensis apud Sequanos possessiones, petente Hugone, archiepiscopo uesontionensi, confirmat. 
[MABILL. et RUINART, Ouur. posth., III, 355.]

URBANUS episcopus seruus seruorum Dei, HUGONI  carissimo filio Balmensi abbati, eiusque successoribus legitimis in perpetuum.

Potestatem ligandi atque soluendi in celis et in terra beato Petro eiusque successoribus, auctore Deo, principaliter traditam illis Ecclesia uerbis agnoscit, quibus per eum Dominus allocutus est: Quecunque ligaueris super terram erunt ligata et in celis, et quecunque solueris super terram erunt soluta et in celis . Ipsi quoque et proprie firmitas, et aliene fidei confirmatio, eodem Deo auctore, prestatur, cum ad eum dicitur: Rogaui pro te ut non deficiat fides tua, Petre, et tu aliquando conuersus confirma fratres tuos . Oportet ergo nos, qui, licet indigni, Petri residemus in loco, praua corrigere, recta firmare, et in omni  Ecclesia ad interni arbitrium iudicis, sic disponenda disponere, ut de uultu eius iudicium nostrum prodeat, et oculi eius uideant equitatem. Tuis igitur, carissime fili Hugo, Bisuntinique archiepiscopi Hugonis piis petitionibus annuens, tibi tuisque legitimis successoribus Balmense cenobium  regendum ac disponendum presentis decreti nostri pagina confirmamus, cunctaque tam in monasteriis quam in ecclesiis ad idem Balmense monasterium pertinentia. uidelicet monasterium Sancte Marie Grandis-fontis cum omnibus appendiciis suis, monasterium Sancti Petri Gaude cum omnibus appendiciis suis, monasterium Sancte Marie infra urbem Bisunticam, quod uocatur Iusanum  , cum appendiciis suis, monasterium Sancti Eugendi Etice  cum omnibus appendiciis suis, monasterium Sancti Lauteni cum omnibus appendiciis suis; ecclesiam Sancti Ioannis Balme cum capella Francet; ecclesiam Sancti Geruasi uictoris cum appendiciis suis, ecclesiam Sancti Nicolai Carneti; ecclesiam Lauiniaci. Montis Huin Caueriaci Cauaniaci, Brariaci cum appendiciis suis; ecclesiam Sancti Desiderati, Ledonis, Sisintiaci, Laracni, Desnensis cum appendiciis earum; ecclesiam Dumblensem cum appendiciis suis; ecclesiam de Guars, Montis-Tolose, Asnensis, Montis-Alacris, Neblensis Castri cum appendiciis earum; ecclesiam Sarmacie, Sabonarie, Olefracte, Costumne, Mulnet, uer, Biuiliaci, Sancti Mauritii et Sancti Germani Graue, Bensis, Bellimontis, Montis Roolenis, Esiconis, Rancinaci,  Gelerengis, Beneuenti cum omnibus appendiciis earum; ecclesiam Belle-uaure, Ciensisuille cum capella Castri, Sancti Reneberti, Sancti Stephani de Ponte, Doni-Petri de Arlico, Wistruciici, cum appendiciis earum; ecclesia Poloniaci, cum capellis scilicet Castri Mariaci, Platani, Sancti Sabini, et cum omnibus appendiciis suis; ecclesiam Aquensis, Solciaci, Spinctensis cum appendiciis earum. Preterea per presentem nostri priuilegii paginam  apostolica auctoritate statuimus ut quecunque nunc idem cenobium possidet siue in crastinum largitione principum, concessione pontificum uel oblatione fidelium legitimis modis poterit adipisci, firma tibi tuisque successoribus et illibata permaneant. Decernimus ergo ut nulli omnino hominum liceat idem cenobium temere perturbare, aut ei subditas possessiones auferre, minuere uel temerariis uexationibus fatigare; sed omnia integre conseruentur eorum, pro quorum sustentatione concessa sunt, usibus profutura, salua Bisuntini archiepiscopi canonica reuerentia. Sane si quis in crastinum archiepiscopus aut episcopus, imperator aut rex, princeps aut dux, comes aut iudex, aut persona quelibet, magna uel parua, potens aut impotens,  huius nostri priuilegii paginam sciens contra eam tamen uenire tentauerit, secundo tertioue commonitus, si non satisfactione congrua emendauerit, Christi et Ecclesie corpore cum auctoritate potestatis apostolice segregamus; conseruantibus autem pax a Deo et misericordia presentibus ac futuris seculis conseruetur.

Ego Urbanus catholice Ecclesie episcopus.

Datum Rome u Kal. Ian. per manus Ioannis S. R. E. diaconus cardinalis, anno Dominice Incarnationis 1088, anno pontificatus domini Urbani pape II secundo.



XXIX. Urbani II epistola ad Rainerium cardinalem presbyterum.---Multa mandat ad res Hispanicas spectantia. 
[MANSI, Concil. XIX, 698.]


Quantum de religione tua confidentes, qua fide, qua caritate, in partes illas reduximus, ipse tu, frater dilectissime, recognoscis. Age ergo pro spe quam de tua prouidentia gerimus, et negotia queque poteris, Domino adiuuante, canonice diffinire procura, et ea maxime pro quibus missus es, uidelicet que inter Narbonensem antistitem et Comoriensem abbatem iactantur. ueniens si quidem ad nos cum Barchinonense fratre nostro uenerabili episcopo reuerendissimus frater noster Narbonensis archiepiscopus, quem iamdudum uita et religione spectatum habemus, plurima aduersa contra Comoriensem  abbatem conquestus est, scilicet quod ecclesias sue diecesis, secularibus potestatibus fultus, inuadat; quod excommunicatos ab eo sine omni eius absolutione recipiat; quod in Iacensi sede sine sui licentia fecerit episcopum consecrari; quodque auditu horrendum est, mortuum quemdam sub anathemate, ab eius monachis extumulatum, et inter monasterium tumulatum asseruit. Inter cetera, preiudicium sibi factum de Tarraconensium episcoporum subtractione per Romanam Ecclesiam suppliciter intimauit, circa eos [f. cum eos ac deinde possederit] Narbonensis metropolis per annos quadringentos sine alterius reclamatione prius sederit. Nostra igitur uice in partibus illis fungens, Tarraconensibus  episcopis nostra auctoritate precipito ut interim Narbonensi, tanquam proprio metropolitano, obediant, donec, parante Domino, Tarraconensis restauretur ecclesia: Toletano autem, sicut primati, reuerentiam exhibeant, donec Narbonensis archiepiscopus se eorum primatem fuisse certa possit auctoritate monstrare. Nouit siquidem tua fraternitas primatem a nobis Toletanum sic institutum, ut salua sint metropolitanorum priuilegia ceterorum. Abbatem quoque, ut sancte opinionis uirum, admoneas, precipiens ne ulterius que episcopalis iuris sunt sine episcopi concessione recipiat, et de iniuriis Narbonensi archiepiscopo illatis competenti emendatione satisfaciat: de cetero ut proprium et sancte consecrationis reuereatur antistitem, et pacem  cum eo fraterne caritatis inuiolabiliter retinere procuret. Tu autem in omnibus Romane auctoritatis memorem te exhibe, ut nulla de te possit suspicio remanere. Quia uero Narbonensis archiepiscopus priuilegia de primatu ecclesiam suam habuisse memorauit, que a suo predecessore translata, se tamen sperat, parante Domino, reperturum: tu causam diligenter inquire, inquisitam ad nos referre procura. Quod si priuilegiorum auctoritas nequiuerit reperiri, tu cum principibus terre de restauratione Tarraconensis ecclesie stude. Interim tamen Tarraconenses episcopos ei, tanquam metropolitano proprio, obedire precipito Elnensis quoque episcopi causam diligenter inquirito, et inter Narbonensem episcopum et ipsum iusto omnia  iudicio diffinito. Idem quoque te de Crassensi cenobio inter Narbonensem archiepiscopum et monachos eiusdem cenobii exercere precipimus.



XXX. Urbani II epistola ad Raynerium S. R. Ecclesie presbyterum et legatum.---Illum inter episcopum Barcinonensem [Bertrannum] et abbatem S. Pontii Tomeriensem [Frotardum] iudicem constituit. 
[MANSI, Concil. XX, 679.]

URBANUS, seruus seruorum Dei, carissimo atque dulcissimo fratri Raynerio sancte Romane Ecclesie presbytero atque legato, salutem et apostolicam benedictionem.

Postquam a nobis, frater carissime, discessisti,  fratres karissimi nostri Narbonensis et Barcinonensis antistites peruenerunt ad nos iustitiam sedis apostolice super suis querimoniis flagitantes in abbatem beati Pontii. Barcinonensis querebatur dicens se post susceptum episcopatus officium sub manu propria quiete cenobium Sancti Cucufatis anno integro, ut speciale sue Ecclesie beneficium possedisse abbatemque inibi per se electum, consentiente et laudante legato Romane Ecclesie Ricardo, regulariter fuisse, quem postea Tomeriensis abbas una cum monachis, renitente episcopo, uiolenter monasterio exturbauit. Porro quam diuersa his te adhuc nobiscum posito beati Pontii abbas retulerit tua fraternitas recognoscit. Tue ergo prudentie intererit,  cui huiusmodi negotia in partibus illis discutienda et definienda commisimus, causam hanc diligenter inquirere, et ita Domino donante agere ne locum iustitia perdat, neue fauore cuiuslibet aut zelo in partem alteram supplanteris. Memor esto consilii quod a nobis tibi datum est abeunti, et consilio religiosorum uirorum communicato sic disponenda dispone, ut Romana equitas nulli sit oblocutioni obnoxia, sed in omnibus iudicium tuum ueritatem exsequens discretionis apostolice semitam non relinquat. Sane his te suspectum esse noueris quia in domo aduersarii commoraris. Et solent plerumque officia a rigore animos commutare. Precipimus ergo dilectioni tue ne abbatis aut ullius hominis causa omittas quin hanc causam sententia irretractabili  omnino decidas, nec eorum aliquem super hoc ulterius apostolicam sedem appellare permittas. De ecclesia quoque Beati Syluestri, quam Salmodienses monachi Beato Rufo abstulisse dicuntur, iustum omnino et irretractabile determinato iudicium. Cetera uidentur desiderari.



XXXI. Urbani II epistola ad Frotardum Tomeriensem abbatem.---Hortatur ut de illatis archiepiscopo Narbonensi iniuriis satisfaciat. 
[MANSI, Concil. XX, 678.]

URBANUS episcopus, seruus seruorum Dei carissimo et reuerendissimo fratri FROTARDO Tomeriensi abbati salutem et apostolicam benedictionem.

 uenientes nuper ad nos reuerendissimi fratres Narbonensis ac Barcinonensis antistites Dalmatius et Bertrandus aduersus fraternitatem tuam multum conquesti sunt. Narbonensis enim ecclesias suas a te inuasas et excommunicatos a te receptos et in Iacensi sede per te sine sua licentia asserebat episcopum consecratum. Mortuum quoque sub anathemate monachos tuos extumulasse, et intra cenobium tumulasse dicebat. Quod auditu quoque uidetur horrendum. Super his omnibus si uera sunt tuam religionem ei congrue satisfacere legati nostri iudicio, et ab inuasione eorum que sunt episcopalis iuris de cetero abstinere, et pacem cum eo firmam habere ut dignum est uobis deprecamur atque precipimus.  Barcinonensis preterea querebatur cenobium Sancti Cucufatis, quod sui iuris est, te inuadente sublatum monachis uiolenter expulsis; idem etiam de cenobio sancti Laurentii factum astruxit. Quia igitur et uir talis est morum dignitate et pontificali gratia ut ei discredere non possimus, et tu olim nobis aliter retulisti, cause huius iudicium irretractabili sententia terminandum legato nostro mandauimus, et te ei iudicio uolumus obedire, ut neque tu, neque ille ulterius super hoc sedem apostolicam permittamini appellare. Preterea rogantes rogamus, quemadmodum de tua speciali et familiari religione confidimus, ut Narbonensem antistitem sicut proprium et Patrem spiritualem respectu eius cuius uice fungitur reuerearis et diligas.



XXXII. Urbani II epistola ad Raymundum comitem, Aymericum uicecomitem, clerum populumque Narbonensem. 
[MANSI, Concil. XX, 678.]


URBANUS episcopus, seruus seruorum Dei, clero et populo Narbonensi, RAYMUNDO uidelicet comiti atque AYMERICO uicecomiti karissimis filiis, salutem et apostolicam benedictionem.

uenientem ad nos reuerendissimum fratrem nostrum Dalmatium, uestratem archiepiscopum, debita ueneratione suscepimus, eiusque probitatem et religionem iamdudum agnoscentes, ipsum dilectioni uestre apostolice sedis apicibus commendauimus. uos itaque ei ut dilecto et catholico Patri, dilecti  filii, obedite, reuerentiam et debitam subiectionem ut domini uicario in omnibus exhibete, decimas unicuique ecclesie pertinentes ex integro reddite, et quecunque episcopalis iustitie sunt, integra sibi conseruate. Que autem uobis ex Domino dixerit, deuote ac libenter audite et obedite. Pro Christo enim legatione fungitur inter uos obsecrans pro Christo ut reconciliemini Deo. Ipsum ergo sicut Christum audientes et honorantes mores uestros corrigite, a uitiis abstinete, Deo in omnibus placere curate. Si enim Deo placere studueritis, pastorem profecto Deo placentem habebitis, et summum pro uobis iudicem interpellans, nisi uestra delicta impediant, copiosius audietur. Eis autem qui bona  Narbonensis Ecclesie iniuste detinent et uiolenter auferunt, denuntiamus in nomine Domini Iesu et apostolica auctoritate precipimus quatenus aut ea archiepiscopo reddant, aut pactum cum eo tale faciant, quod ipsi debent complacere, ne bona iniuste detinendo, et auferendo terrena, et anime incurrant periculum et bonis priuentur eternis. Quod si nostra precepta contempserint, cum iterata ad nos querela peruenerit, nos canonum ultionem et gladium spiritus exeremus; obedientes uero monitis nostris misericordia diuina custodiat.



XXXIII. Urbani II pape epistola ad clerum et plebem uiennensem.---Archiepiscopum uiennensem commendat, et precipit ut ea restituantur que de bonis Ecclesie uiennensis Ataldus prepositus dissipauerat. 
[D. BOUQUET, Recueil, t. XIu, p. 691, ex Biblioth. Floriac. parte III, p. 76.]


URBANUS episcopus, seruus seruorum Dei, dilectis filiis, clero et ordini monastico, nec non nobilibus et plebi uienne consistentibus, salutem et apostolicam benedictionem.

Beati Petri filium, nostrum autem fratrem, uenerabilem atque carissimum archiepiscopum uestrum, uenientem ad nos congrua reuerentia et debita dulcedine caritatis excepimus. Quia uero antehac nobis facie ignotus exstiterat, morum honestatem et indolis eius egregie uolentes industriam experiri, nobiscum cum aliquandi propensiori affectione duximus  detinendum. Gratias autem Deo, quia in eo et scientie saporem et honestatis odorem bonum inuenimus. Morum igitur eius maturitate, industrie probitate, animique prudentia plurimum delectati, eum iam de charo cariorem, de familiari familiariorem effecimus, adeo ut dehinc non tanquam Gallum, sed tanquam Romanum in Romana curia censeamus. Unde et reuertentem ad uos nostris litteris prosecuti, caritati uestre attentius commendamus, ut qui per se uobis charus hactenus et uenerabilis habitus est, per nos deinceps carior et uenerabilior habeatur. Nos enim cum pro generalis equitatis debito, tunc pro speciali eius dilectione, quidquid honoris, quidquid dignitatis, antecessores nostri uienne Ecclesie contulerunt, Domino largiente,  firmum perpetuumque seruabimus. De bonis autem Ecclesie uestre, que Ataldus prepositus dissipauit, ut in eiusdem archiepiscopi manus restituantur omnino precipimus; si qui uero contumaciter bona eadem retinere presumpserint, apostolice profecto iustitie sentient ultionem. Neque enim uiennensem Ecclesiam antiquis bonis minuere, sed per Dei gratiam conseruare et augere, iustitia dictante, disponimus. Omnipotens Deus potentie sue dextera interius uos exteriusque custodiat.



XXXIu. Urbani pape II epistola ad suffraganeos Ecclesie Arelatensis.---Illis significat extorta ex Guibilino episcopo iuramenta irrita a se facta esse; quem qui ceperint, eos infames declarat. 
[MANSI, Concil. XX, 700]


URBANUS episcopus, seruus seruorum Dei, suffraganeis Ecclesie Arelatensis salutem et apostolicam benedictionem.

Illa omnia sacramenta que aduersus Ecclesie iustitiam atque religionem confrater Guibilinus archiepiscopus uester inuitus et omnibus modis coactus iurasse cognoscitur, quia, ut prediximus, Deo et Ecclesie constitutionibus aduersantur, decreti nostri auctoritate irrita omnino esse censemus et Arelatensi Ecclesie annuente Domino perpetuo permanere decernimus. Eos autem qui predictum uirum captum gladiis et membrorum detruncationibus perterrentes nefandis sacramentis ausi sunt  implicare, infames in perpetuum esse sancimus; et nisi congruam penitentiam egerint, a Christi corpore et sanguine ab ecclesiarum introitu segregamus.



XXXu. Urbani II bulla pro canonicis Pistoriensibus. 
[ZACHARIA, Anecdota medii eui, 222.]

URBANUS episcopus, seruus seruorum Dei, karissimis filiis Pistoriensis Ecclesie canonicis, eorumque successoribus in perpetuum.

Iustis uotis assensum prebere iustisque petitionibus aures accommodare nos conuenit, qui, licet indigni iustitie cultores atque precones in excelsa  apostolorum principum Petri et Pauli specula positi, Domino disponente, existimus, quod igitur necessitatibus peregrinorum caritate debita prouidentes, hospitalem domum, iuxta portam uestre Pistoriensis urbis, que S. Petri dicitur, adiuuante Domino, uestris impensis edificastis; nos, prout dignum est, uestrum studium collaudamus, presentisque pagine auctoritate decernimus ut decimarum, que uobis a populo dantur, pars decima, et laborum uestrorum decima, quemadmodum a uobis unanimiter est statutum, eidem hospitali domui deinceps in perpetuum conferantur. Preterea apostolica auctoritate censemus ut quecunque hodie eadem hospitalis domus iuste possidet, siue in crastinum concessione pontificum, largitione principum, uel oblatione fidelium  iuste atque canonice poterit adipisci, firma ei et illibata permaneant. Decernimus ergo ne ulli omnino hominum liceat eamdem domum temere perturbare aut infra eam aliquem capere, aut eis subditas possessiones auferre, minuere, uel temerariis uexationibus fatigare. Sed omnia integra conseruentur, eorum pro quorum conseruatione concessa sunt usibus, eorumque saluti qui obtulerint profutura. Eiusdem tenoris priuilegium ceteris quoque, qui per uestrum episcopatum sunt, hospitalibus indulgemus, ei uidelicet, que iuxta uillam Quarratam est edificata, ei que iuxta Capariam oppidum, ei que in prato quod dicitur Episcopi, ei que iuxta locum qui dicitur Crux Brandelliana, ei quoque que in Blisceto uestris studiis impensisque edificata est. Que uestre  illi iuxta portam S. Petri domui hospitali, sicut hodie est, in perpetuum subiecta esse presentis auctoritate pagine confirmamus. Que uero extra urbem hospitales domus consistunt, huius priuilegii decreto statuimus ut infra unum stadium nemo iuxta eas aliquem capere, predari, aut hostiliter disturbare presumat; quorum omnium ordinationes e dispositiones uobis uestrisque successoribus committimus, ut eorum, qui in uobis spirituales e religiosiores fuerint uoluntate communi, communicato etiam fratrum uallis Imbrosiane consilio, consensu etiam uestri episcopi, si catholicus fuerit et religiosus, adhibito. Rectores eisdem domibus preponimus, qui secundum Deum earum curam habere, et pauperibus et conuenientibus sollicite ministrare procuret. Sane  si quis in crastinum episcopus, archiepiscopus, imperator, aut iudex, princeps, aut dux, comes, aut uicecomes, aut persona quelibet, parua uel magna, potens aut impotens, huius nostri priuilegii [paginam] sciens, contra eam temere uenire tentauerit, secundo tertioue commonitus, si non satisfactione congrua emendauerit; a Christi et Ecclesie corpore eum auctoritate potestatis apostolice segregamus. Hi autem qui, ob Dei proximique dilectionem et sedis apostolice institutionem, predictas domos suis bonis ditare et exaltare curauerint, Dei apostolorumque eius benedictione, et peccatorum absolutione ditentur, siue donentur. Qua adiuti ad uitam perueniant sempiternam. Amen.

 Scriptum per manum Gregorii scriniarii atque notarii sacri palatii.


B. u.

Datum Rome per manus Ioannis, S. Rom. Ecc. diaconi cardinalis, anno Dominice Incarnationis millesimo octuagesimo nono, indictione tertiadecima [duodecima], quarto Idus Ianuarii, anno uero pontificat. domni Urbani pape secundo.



XXXuI. * Urbanus II monasterii Raitenbuchensis, a Welfone, Bauarie duce, eiusque coniuge Iutta conditi, protectionem suscipit. 
[LANG, Regesta, I, 104]




XXXuII. Priuilegium Urbani pape II pro canonicis Sancti Antonini, diecesis Ruthenensis. 
[D. MARTENE, Thesaur. Anecd., I, 248.]


URBANUS episcopus, seruus seruorum Dei, carissimo filio PETRO, preposito canonice S. Antonini martyris in Condacensi termino siti, eiusque successoribus canonice ordinandis, in perpetuum.

Cum uniuersis sancte Ecclesie filiis ex apostolice sedis auctoritate ac beneuolentia debitores existamus, illis tamen locis atque personis que specialius ac familiarius Romane adherent Ecclesie, queque amplioris religionis gratie eminent, propensiori nos conuenit caritatis. . . . . . . Quia igitur,  uenerabili fratre nostro Amato episcopo nobis referente, cognouimus prefatam canonicam, iussu beatissime recordationis pape Gregorii uII, tam ipso Amato episcopo quam reuerendissimo fratre nostro Hugone Lugdunensi archiepiscopo mediantibus, cum omni monastica et canonica religione destituta esset, institutam, tam bonis initiis oportet nos beneuolentie manum porrigere, ac religionis quieti prospicere. Propter quod tuis, carissime fili Petre, iustis petitionibus annuentes predicti fratris nostri Amati episcopi litteris exorati, prenominatam S. Antonini canonicam in ius, tutelam protectionemque sancte Romane Ecclesie suscipimus, presenti ei decreto priuilegia confirmantes omnia que uel nunc iuste possidet, uel in posterum, largiente Domino,  iuste poterit adipisci, et ab omnium omnino hominum potestate sub sancte apostolice sedis tuitione liberam permanere auctoritate apostolica sancimus, salua episcopali iustitia canonica, quousque uel qui ad presens ibi Domino Deo nostro famulantur canonici, uel qui futuris ibidem temporibus sunt seruituri, regulariter uiuere, et communiter uiuendo, propriumque non habendo, tam apostolicas quam beatorum Hieronymi et Augustini de conuersatione communiter uiuentium clericorum studuerint statuta seruare. Decernimus ergo atque statuimus ut nulli omnino hominum liceat eamdem canonicam temere perturbare, aut ei subditas possessiones auferre, minuere, uel temerariis uexationibus  fatigare; sed omnia integra conseruentur, eorum pro quorum sustentatione concessa sunt usibus profutura. uos igitur, filii in Christo karissimi, oportet regularis discipline institutioni sollicitius ac deuotius insudare, ut quanto a secularibus estis tumultibus liberi, tanto studiosius placere Deo totius mentis et anime uirtutibus anheletis: precipue studentes Romane Ecclesie decreta ueneranda seruare, cuius patrocinio ab omnium iugo uiuentium estis, annuente Domino, premuniti. Ad indicium autem percepte huius a Roma a Ecclesia libertatis, per annos singulos quinque solidos monete illius terre Lateranensi palatio persoluetis. Sane si quis in crastinum archiepiscopus aut episcopus, imperator aut rex, princeps aut dux, comes aut uicecomes, aut  iudex, aut persona quelibet, magna uel parua, potens aut impotens, huius nostri priuilegii paginam sciens, contra eam temere uenire tentauerit, secundo tertioue commonitus, si non satisfactione congrua emendauerit, a Christi et Ecclesie corpore eum auctoritate potestatis apostolice segregamus. Hec autem conseruantibus pax a Deo et misericordia presentibus ac futuris seculis conseruetur. Amen, amen, amen.

Scriptum per manum Gregorii scriniarii atque notarii sacri palatii.

Datum Rome per manus Hotesculici presbyteri uicem gerentis cancellarii, u Kalendas Aprilis, anno Domini 1090, indictione XIII, anno III domni Urbani  pape II.



XXXuIII. Priuilegium Urbani pape II pro Ecclesie Gratianopolitana. 
[BALUZ., Miscell. edit. Luc., III, 8.]

URBANUS episcopus, seruus seruorum Dei, carissimo fratri HUGONI Gratianopolitano episcopo eiusque legitimis successoribus in perpetuum.

Potestatem ligandi atque soluendi in celis et in terra beato Petro eiusque successoribus auctore Deo principaliter traditam illis Ecclesia uerbis agnoscit quibus Petrum est Dominus allocutus: Quecunque ligaueris super terram, erunt ligata et in celis, et quecunque solueris super terram, erunt soluta et  in celis. Ipsi quoque et proprie firmitas et aliene fidei confirmatio eodem Domino auctore prestatur, cum ad eum dicitur: Rogaui pro te ut non deficiat fides tua, Petre. Et tu aliquando conuersus confirma fratres tuos. Oportet ergo nos, qui, licet indigni, Petri residemus in loco, praua corrigere, recta firmare, et in omni Ecclesia ad interni arbitrium iudicis sic disponenda disponere ut de uultu eius iudicium nostrum prodeat, et oculi nostri uideant equitatem. Tuis igitur, dilectissime in Christo frater Hugo Gratianopolitane episcope, iustis petitionibus annuentes, tibi tuisque legitimis successoribus Gratianopolitanum episcopatum regendum, disponendum, et iure perpetuo possidendum presentis decreti  pagina confirmamus, salua in omnibus Romane Ecclesie auctoritate. Constituimus ergo ne ulli omnino hominum qualibet subreptionis astutia liceat uestri episcopatus possessiones inuadere, minuere, uel auferre, aut episcopatus uestri decimas sine uestra concessione subripere aut subreptas tenere, neque uestri iuris ecclesias per manum laicam obtinere; sed omnia que iuste hactenus uestra possedit Ecclesia, siue in futurum Domino adiuuante iuste atque canonice poterit adipisci, in tua tuorumque successorum manu integra semper et illibata permaneant. Preterea ecclesiam Sancti Donati in archiepiscopatu uiennensi sitam, quam a tyrannica potestate auctoritate episcopali adiuuante Domino extorsisti, tibi tuisque successoribus regendam, disponendam,  ac iure perpetuo possidendam huius auctoritate priuilegii confirmamus, constituentes, ne ulli successorum tuorum liceat eamdem ecclesiam alicui persone uel ecclesie gratis pretioue concedere, sed semper incommutabiliter cum omnibus ad ipsam pertinentibus in Gratianopolitani episcopi potestate et possessione permaneat. Quia uero peruersa quorumdam presumptio inoleuit ut defunctis episcopis res ecclesiastice peruadantur, auctoritate apostolica prohibemus ut cum uite tue tuorumue successorum terminus contigerit, Ecclesie uestre res et possessiones diripere nemo presumat, sed cuncta libera et inconcussa in canonicorum potestate persistant, illi ex integro conseruanda qui eis canonice episcopus ordinabitur. Porro sanctorum canonum decreta  ubique inuiolabiliter conseruari cupientes, constituimus atque censemus ut interdictos a uobis aut excommunicatos in communionem recipere aut mortuos sepulture tradere nemo presumat. uestra sane, carissime frater, intentio erit gregi commisso curam uigilanter impendere et Romane Ecclesie decreta inuiolabiliter obserua e; quatenus multiplicato laborum fructu, ad uitam ualeatis perpetuam peruenire. Sane si quis in crastinum archiepiscopus aut episcopus, imperator aut rex, princeps aut dux, comes aut uicecomes, aut iudex, aut persona quelibet magna uel parua, potens aut impotens, huius nostri priuilegii paginam sciens, contra eam temere uenire tentauerit, secundo tertioue commonitus, si  non satisfactione congrua emendauerit, a Christi Ecclesia cum auctoritate potestatis apostolice segregamus. Conseruantibus autem pax a Deo, misericordia presentibus ac futuris seculis conseruetur. Amen, amen, amen.

Scriptum per manum Gregorii scriniarii atque notarii sacri palatii.

Datum Rome per manum Ioannis, sancte Romane Ecclesie diaconi cardinalis, anno Dominice Incarnationis 1091, indictione XIII, pontificatus domni Urbani pape II anno III, die Kalend. Aprilis.



XXXIX. Urbanus II monasterii S. Theotfredi Calmiliacensis bona confirmat. 
[MABILL. Acta SS. ord. Bened., u, 274.]





XL. Priuilegium Urbani II pro uallumbrosanis. 
[ZACHARIA, Anecdota medit eui, 223 ex archiuo S. Michelis de Furculis.]

URBANUS episcopus, seruus seruorum Dei, dilectissimis filiis, uniuerse uallis Imbrosane congregationi, salutem et apostolicam benedictionem.

Cum uniuersis sancte Ecclesie filiis ex apostolice sedis auctoritate ac beneuolentia, debitores existamus, illis precipue locis atque personis que specialius  ac familiarius Romane adherent Ecclesie, queque ampliori religionis gratia eminent, propensiori nos conuenit caritatis studio imminere. Quia igitur propositum nostrum, diuina preueniente ac subsequente clementia, religionis uestre simplicitas bone opinionis odorem, et prope et longe positis aspiciunt, nos uestro prouectui annuente Domino prouectus adiungere cupientes, cenobium uestrum pro beate Marie semper uirginis reuerentia, cui dicatum est, in Romane Ecclesie proprietatem, et tutelam atque protectionem apostolice sedis accipimus, et, apostolice illud auctoritatis priuilegio munientes, ab omnium principum iugo liberum permanere decernimus. Per presentem igitur nostri priuilegii  paginam, apostolica auctoritate statuimus ut quecunque hodie uestrum cenobium iure possidet, siue in crastinum concessione pontificum, liberalitate principum, uel oblatione fidelium iure atque canonice poterit adipisci, firma uobis uestrisque successoribus et illibata permaneant. Illis successoribus, dico, qui eumdem religionis usum, et fidei constantiam obseruare et strenue omnipotenti Domino in eodem proposito deseruire satagerint. Chrisma, oleum sanctum, consecrationes altarium, siue basilicas, ordinationes clericorum liceat uobis a quocunque uolueritis catholico episcopo Romane Ecclesie gratiam atque communionem optinente percipere. Qui, nostra fultus auctoritate, que postulant indulgeat. Ad hec censemus atque statuimus ne  ulli omnino hominum liceat idem cenobium emere, perturbare, aut ei subditas possessiones auferte, minuere, uel temerariis uexationibus fatigare; sed omnia integra obseruentur eorum pro quorum sustentatione ac gubernatione concessa sunt usibus profutura. Nec ulli episcopo potestas sit excommunicationem aut interdictionem uobis ingeminare, ut qui in speciales estis filios apostolice sedis, nullius alterius iudicio temere exponamini. Quia uero plura sancta monasteria, congregatio uidelicet dicta Saluii iuxta Florentiam, Sancti Fidelis de Strumii, Sancti Saluatoris de Sophena, Sancte Marie de Nerana, Sancti Coxiani de Monte Schalario, Sancti Angeli de Passiniano, Sancti Laurentii de Cultuboni, Sancti Saluatoris de Ficiclo, Sancti Angeli iuxta Pistoriam,  Sancti Saluatoris de uadeno, Sancti Petri de Mischeto, Sancti Pauli de Rasolo, Sancte Reparate de Marradio Fauentine diecesis, et congregatio de Riuis Cesaris, et congregatio de Fontana Taonis, et congregatio de Monte Armato in Bononiensi diecesi, inspirante Domino in eamdem uobiscum formam religionis consenserint, nos, et ipsis et omnibus qui se in crastinum eidem religionis usui ex integro sociare uoluerint, presentis priuilegii libertate apostolica auctoritate concedimus quandiu in eadem religionis et consuetudinis unitate persistere procurauerint. Constituimus autem ut eorum omnium caput uestrum, quod in ualle Imbroxiane situm est, monasterium habeatur. Sane cum terminus uite pastori uestro diuina dispositione contigerit,  qui eius loco substituendus fuerit, quia et uobis et aliis omnibus preesse debebit, omnium, qui ceteris presunt monasteriis, consensu et iudicio eligatur. Quod si forte ex ipsis abbatibus quilibet Domino disponente ad hoc generale regimen electus fuerit, ad uestrum principale cenobium principaliter transeat, et eius mox iudicio, sicuti in diebus uenerande memorie Ioannis primi abbatis uestri factum constat, cetera omnia unita uobis monasteria disponantur. uos igitur, filii in Christo dilectissimi, nolite negligere gratiam, que in uobis est, que data est uobis per unitatem sancte obseruationis et religionis. Hec meditamini, in his estote, ut profectus uester manifestus sit omnibus . Participes enim Christi effecti estis, si tamen initium substantie  eius usque ad finem firmum retineatis . Mementote quod Dominus ait: Qui perseuerauerit usque in finem, hic saluus erit . Itaque sic luceat lux uestra coram hominibus, ut uideant opera uestra bona, et glorificent Patrem uestrum qui in celis est . Ad indicium autem percepte huius a Romana Ecclesia libertatis per annos singulos duodecim sagi cilicii brachia Laterani palatio persoluetis. Sane si quis in crastinum archiepiscopus, aut episcopus, imperator, aut rex, princeps, aut dux, comes, aut iudex, aut persona quelibet magna uel parua, potens aut impotens, huius nostri priuilegii paginam sciens contra eam temere uenire tentauerit, secundo tertioque commonitus, si non satisfactione congrua emendauerit, a  Christi et Ecclesie corpore eum auctoritate potestatis apostolice segregamus. Conseruantibus autem pax a Deo, et misericordia presentibus et futuris seculis conseruetur. Amen. Amen. Amen. Scriptum per manum Gregorii scriniarii atque notarii sacri palatii.

Datum Rome per manus Ioannis sancte Romane Ecclesie diaconi cardinalis, anno Dominice Incarnationis 1090, indictione XIII, octauo Idus Aprilis, anno pontificatus domni Urbani pape secundi tertio.

Bartholomeus, quondam Baronis imperiali auctoritate iudex ordinarius atque notarius, scriptum priuilegium, et apostolicas litteras, et omnia scripta,  unde hoc exemplum scriptum est, uidi et legi, et, prout ibi inueni, hic inde transcripsi, et fideliter exemplaui, et ad maiorem fidem habendam signum mee manus apposui ex auctoritate mihi concessa, et data a uenerabili Patre domino Thoma, Dei gratia Pistoriensi episcopo in episcopatu Pistoriensi, presentibus domino Ticcio plebano plebis de Laiatico, et presbytero iuncta capellano plebis predicte, et Armaleone quondam Infrangipanis et Curso Doni testibus rogatis et uocatis ad hec, sub annis Dominica Natiuitate 1288, indictione secunda, die uigesima Septembris.



XLI. Urbanus II Maioris-Monasterii tutelam suscipit possessionesque eius confirmat. 
[MABILL., Annal. Bened. u, 272.]


Hoc ipso anno Bernardus, Maioris-Monasterii abbas, amplissimum ab Urbano II priuilegium obtinuit. In eo prefatur pontifex, cum uniuersis ecclesiis debitor sit, illis tamen locis atque personis que ampliori religionis gratia eminent, se propensiori caritatis studio consulere debere, adeoque Sancti Martini monasterio, cum pro beati confessoris deuotione ac reuerentia, tum pro religionis prerogatiua, qua sacri illius loci monachi precellebant. Quam ob rem ait se omnes eius possessiones confirmare, eumdemque locum in suam tutelam suscipere; uetare ne misse illic publice ab episcopis celebrentur, neu monachi ad externas stationes aut exsequias,  preter ipsorum abbatis uoluntatem compellantur, aut a quouis excommunicentur; sed precipere, ut omnes eorum cause grauiores ex apostolice sedis iudicio pendeant. Ut libera sit abbatis electio, qui ab archiepiscopo Turonensi, si communionem sedis apostolice habeat consecrationem gratis accipiat, absque ulla professionis exactione: sin minus, aut ad Romanum pontificem consecrandus accedat, aut a quocunque episcopo consecrandum se offerat. Idem sancit pontifex de sacro chrismate, de consecratione altarium seu basilicarum, et de ordinationibus sacris. Tum subdit monachos alloquens: uos igitur, filii in Christo dilectissimi, oportet regularis discipline institutioni sollicitius et deuotius insudare: quatenus  quanto ab secularibus tumultibus liberiores existitis, tanto amplius placide Deo deuotius mentis et anime uirtutibus anheletis. Denique pro hac libertate singulis annis unam auri unciam persolui iubet. Scriptum per manum Gregorii scriniarii atque notarii sacri palatii. Datum Rome per manum Ioannis S. R. E. diaconi cardinalis, anno Dominice Incarnationis 1090, indictione XIII, pontificatus domni Urbani pape II tertio, sexto decimo Kal. Maii.



XLII. Urbanus II Burchardo S. Basoli abbati bullam tribuit. 
[MABILL. et RUINART, Ouurages posth. III, 87.]




XLIII. Urbanus II Ecclesie Rauellensis libertatem ac possessiones, petente Ursone episcopo, confirmat. 
[UGHELLI, Italia sacra I, 1183.]


URBANUS episcopus, seruus seruorum Dei, dilecto in Christo fratri URSO Rauellensi episcopo, eiusque successoribus canonice instituendis in perpetuum.

Sancte Romane et apostolice uniuersalis Ecclesie dignitas exigit ut sibi fideliter adherentes remuneret, et exaltet. Quia igitur Romane Ecclesie fidelitatem ac libertatem ardenter requisisti, et obsequiis preuenisiti, ad id uestra ciuitas, Domino prestante, peruenit, ut predecessoris nostri reuerende memorie uictoris III tempore episcopum  meruerit adipisci. Nos itaque nichilominus exaltationi uestre congaudentes, et antecessoris nostri statuta firmamus, et eam uobis libertatem adiicimus, ut Rauellensis Ecclesia deinceps ab omnis potestatis subiectione libera, in solius Romani pontificis iure dominationeque consistat. Dignum quippe est ut qui in corporalibus rebus uehementer excreuistis, spiritualium quoque munerum perceptione, Domino largiente, crescatis. uestram igitur Ecclesiam in apostolice sedis gremio specialiter confouentes tibi legitime confirmamus, cepiscope Urse, tuisque legitimis successoribus, omnem Rauellensem diecesis ambitum presentis auctoritate pagine confirmamus, potestatem uobis indulgentes intra eam absque ullius contradictione chrisma conficere. . .   Statuta Ecclesie prestante Domino irrefragabiliter obseruare, eiusque honori pro uiribus semper insistere. Si quis autem in crastinum archiepiscopus aut episcopus, imperator aut rex, princeps aut dux, aut patritius, comes aut uicecomes, aut iudex, aut persona quelibet magna uel parua, potens aut impotens, huius nostri priuilegii paginam sciens, concessam uobis libertatem auferre tentauerit, secundo tertioue commonitus, si non satisfactione congrua emendauerit, is, ut a Christi et Ecclesie corpore segregandus, honorisque sui et officii periculo subiacere debebit. Conseruantibus autem hec, pax a Domino et misericordia presentibus et futuris seculis conseruetur.  Amen, amen, amen.

Datum Salerni per manus Ioannis S. R. E. diaconi card. Nonis Octobris, ind. XIII, anno Incarn. Dominice 1090, pontificatus uero D. Urbani pape II tertio.



XLIu. Urbani II epistola ad clerum et plebem Carnotensem.---De Gaufredi episcopi depositione, et Iuonis consecrati in eius locum subrogatione. 
[MANSI, Concil. XX, 650.]

URBANUS episcopus, seruus seruorum Dei, dilectis in Christo filiis clero et populo Carnotensi, salutem et apostolicam benedictionem.

Nos quidem tum pro beate Marie semper uirginis  deuotione et reuerentia, tum pro nostri officii debito, Ecclesie uestre dilectionem, protectionem et curam specialius impendentes, eiusque labores diuturnos, quos a Gaufredo quondam episcopo passa est, propensiore animo perpendentes, rei ueritate diutius atque diligentius pertractata, largiente Domino, iustitie satisfecimus. Bonam itaque animi uestri uoluntatem preuenientes ac subsequentes, uenerabilem uirum Iuonem presbyterum, quem, Gaufredo per nos deposito, catholice atque canonice secundum nostra monita elegistis, ne quod ulterius hac in re detrimentum uestra Ecclesia pateretur, sine more longioris obstaculo consecrauimus.

Nunc eum ad uos remittentes, tanquam B. Petri manibus consecratum, B. Petri uice uos rogamus et  obsecramus quatenus eum benigne suscipientes debita ut pastoris ueri membrum obedientia honoretis; debita sollicitudine que uobis annuntiauerit obseruetis; et ut ipse Deo placere, et eum pro uestris ualeat excessibus digne intercedendo placare, uos quoque placere Deo totis conaminibus procurate. Si enim placere Deo statueritis, pastorem procul dubio Deo placentem habebitis, nos quoque in uestris opportunitatibus ad exaudiendum paratos inuenietis. Porro de Gaufredo, qui sine conditione omni nostris manibus episcopatum reddidit, indignum se patenter agnoscens, precepimus et precipimus ne quis ei ullo modo ad episcopatum reinuadendum uel infestandum assensum accommodare presumat, alias et ipsum et ipsius fautores excommunicationi  subiacere censemus. Obedientes uos uero monitis nostris gratia diuina custodiat.

Data Capue octauo Kalendas Decembris.



XLu. Urbani II pape epistola ad Richerium, archiepiscopum Senonensem.---Iuonem, episcopum Carnotensem illi commendat Gaufredum, si inuadere episcopatum tentauerit, anathematizatum declarat. 
[MANSI, Concil. XX, 651.]

Quantas pro Gaufredo quondam episcopo Carnotensis Ecclesie molestias sustinuerit, quante ad apostolicam sedem querele perlate fuerint, delectionis  tue strenuitas recognoscit. Tandem rei ueritate diligentius perquisita, largiente Domino, iustitie satisfecimus, et ab ipso in nostris manibus sine cuiuslibet tenore conditionis episcopatus refutatus est. Tandem ad tuam fraternitatem scripta direximus, rei geste ordinem indicantes, et ut tuum Carnotensibus ad eligendum et consecrandum antistitem auxilium contribueres flagitantes. Nostra itaque fulti licentia Carnotenses uenerabilem uirum presbyterum Iuonem canonico ordine in episcopum elegerunt. Cum autem a te consecrationis gratiam pro more Ecclesie petiuissent, tua fraternitas ei manum imponere recusauit. Ad nos igitur ipsis uenientibus, et consecrationis eiusdem gratiam deposcentibus, nos qui uiri religionem iam dudum  noueramus, et eius eligendi licentiam dederamus, petitioni iuste deesse nequiuimus. Consecratum igitur cum salua tue Ecclesie obedientia remittentes, dilectionis tue dulcedinem postulamus, ut omni litis fomite consopito, benignitate eum debita complectaris, et ad Ecclesie regimen auxilium tuum ei largiaris. Porro Gaufredum, si episcopatum inuadere, aut Ecclesiam infestare tentauerit, ipsum ipsiusque fautores anathemati subiacere decreuimus.

Data Capue septimo Kalendas Decembris.



XLuI. Urbani II epistola ad Altmannum Patauiensem episcopum. 
[uita Altmanni ap. BOLLAND, t. II, Aug. p. 174.]


URBANUS episcopus, seruus seruorum Dei, carissimo fratri ALTMANNO, episcopo Patauiensi, salutem et apostolicam benedictionem.

Strenuitatem tuam in Dei rebus et Ecclesie laboribus audientes, in Domino gaudemus; et ideo preces uestras in his que contra morem nostre uidentur Ecclesie, audiuimus, etc.



XLuII. Urbani II epistola ad Lanzonem et Rodulfum abbates, et Adalberonem primicerium.---Confirmat electionem Metensis episcopi ab eis factam. 
[MANSI, Concil. XX, 705.]

URBANUS episcopus, seruus seruorum Dei, dilectis in Christo filiis LANZONI, RODULFO abbatibus, ADALBERONI  primicerio, archidiaconis, et omni catholico Metensis Ecclesie clero ac populo salutem et apostolicam benedictionem.

Gaudemus, filii in Christo karissimi, quia uos gaudetis in Domino, quia catholice fidei lucernam, que in Herimanno sancte memorie permansit episcopo, necdum exstincta est; quia predecessori bono successorem probabilem prouidistis. Et nos igitur bonis uotis uestris robur prestantes auctoritatis apostolice deuotionem, et electionem uestram litteris presentibus approbamus. uestris quoque postulationibus assensum conferimus, ut uestri intersit arbitrii, a quibus potissimum catholicis debeat episcopis consecrari. Illud sane omni modo requirendum est utrum per manum Treuirensis  illius dicti archiepisc. Simoniace fuerit in diaconem ordinatus. Quidquid enim ab eo extraordinarie indigneque suscepit, nos sancti Spiritus iudicio irritum esse censemus, ut eosdem ordines ab aliquo sortiatur episcopo catholico presenti auctoritate precipimus. Talis enim ordinator, cum nichil habuerit, dare nichil potuit. uos itaque filii in Christo karissimi, perseuerate in his que a reuerentissimo confratre nostro, nunc angelorum conciui, Herimanno episcopo didicistis. Agite que agitis, quia serpentis caput calcantibus eterna a Domino corona prebebitur. Ipse uos sua gratia fideliter certare tribuat, et eterni mercedem brauii dignetur.

Data Beneuenti Kalendis Februarii.



CAPUT XLuIII. Urbanus II parthenonis S. Crucis Pictauiensis possessiones confirmat. 
[MABILL., Annal. ord. S. Bened. u, 282.]


Pictauiensi Sancte Crucis nobilissimo parthenoni post Petronillam abbatissam prefuit Adelais, que ab Urbano II sedis apostolice tuitionem et confirmationem possessionum obtinuit, diplomate dato Beneuenti per manum Ioannis S. R. E. diaconi cardinalis, Iu Kal. Aprilis, anno Dominice Incarnationis 1091, pontificatus Urbani anno Iu. Sub finem diplomatis abbatissam et sorores commonet ut apostolice sedis benignitati sanctis actibus respondeant, regularis discipline institutionibus studiosius  dent operam, et ad eternam gloriam totis uiribus anhelent. Eodem diplomate statuit pontifex, ut collegiata B. Radegundis ecclesia Sancte Crucis regimini in perpetuum, uti antea, subiaceat. Quod iam prius definierant Amatus Ellorensis et Hugo Diensis episcopi, apostolice sedis legati, in concilio Santonensi; idemque Gregorius uII litteris suis confirmauerat, Hugoni et ceteris clericis eiusdem ecclesie inscriptis.



CAPUT XLIX. Urbani II epistola ad Romualdum Monopolitane Ecclesie episcopum.---Ex concilii Beneuentani sententia episcopatum Monopolitanum non Ecclesie Brundusine sed Romane sedi subiectum declarat. 
[MANSI, Concil. XX, 739.]


URBANUS episcopus, seruus seruorum Dei, dilecto fratri ROMUALDO, Monopolitane Ecclesie episcopo, suisque successoribus canonice substituendis in perpetuum.

Sacrorum canonum et decretorum pontificalium deposcit auctoritas ut maiores Ecclesiarum cause apostolice sedis iudicio terminentur, cui nos licet indigni diuine dispositionis arbitrio presidentes, eamdem sollicitudinem uniuersis per orbem Ecclesiis, prout nobis apostolorum suorum diuine dignatio maiestatis scire et posse impendit, impendimus. Cum ergo prestante Domino Incarnationis Dominice anno 1091 synodale concilium in Beneuentana  esset Ecclesia sub nostra presentia congregatum, et aduersus fraternitatem tuam Brundusinus, seu Oritanus conquereretur episcopus, et tue et illius Ecclesie munimenta perspecta sunt. Quibus in conspectu nostro concilii uniuersi diligentiori indagine perquisitis a uenerabilibus nostris episcopis presbyterisque cardinalibus adiudicatum est Monopolitanam Ecclesiam maiori scriptorum pontificalium auctoritate fultam Brundusine Ecclesie subiectionem et obedientiam non debere. Quorum nos sententiam approbantes nostre auctoritatis robore confirmauimus, et per presentis priuilegii paginam te tuosque successores ab Oritane seu Brundusine Ecclesie subiectione liberos sub solius apostolice  sedis obedientia in perpetuum permanere decernimus, statuentes ut quacunque Monopolitana Ecclesia hactenus iuste possedit, aut hodie possidet, siue in crastinum iuste atque canonice poterit adipisci in castellis, uillis, siluis, in ecclesiis, in monasteriis tibi tuisque successoribus episcopali iure regenda, disponenda ac possidenda firma et illibata persistant, salua in omnibus Romane et apostolice Ecclesie reuerentia. Obeunte te, uel tuorum quolibet successorum, clero populoque Monopolitano facultas sit, semota omni prauitate, episcopum canonice eligendi, electus autem a Romano pontifice consecrabitur. Sane si quis in crastinum archiepiscopus aut episcopus, imperator aut rex, princeps aut dux, comes aut uicecomes, iudex aut persona quelibet  magna uel parua, potens aut impotens, huius nostri priuilegii paginam sciens, contra eam temere uenire tentauerit, secundo tertioue commonitus si non satisfactione congrua emendauerit, eum honoris sui et officii periculo subiacere decernimus, et a Christi atque Ecclesie corpore auctoritate potestatis apostolice segregamus; conseruantibus autem pax a Deo, et merito presentibus ac futuris seculis conseruetur. Amen, amen, amen.

Scriptum per manus Lanfranci notarii sacri palatii.

Datum Beneuenti per manus Ioannis S. R. E. diaconi card., anno Domini incarn. 1091, indict. XIu Kal. Aprilis, anno pontificatus D. Urbani pape II quarto.



L. Urbanus II monasterium S. Bartholomei in Lipara insula tuendum suscipit et eius bona confirmat. 
[UGHELLI, Italia sacra, I, 775.]


URBANUS episcopus, seruus seruorum Dei, dilecto fratri AMBROSIO, abbati Liparitano, eiusque successoribus regulariter substituendis in perpetuum.

Cum uniuerse insule secundum instituta regalis iuris sint, constat profecto quia religiosi imperatoris Constantini priuilegio in ius proprium B. Petro iusque successoribus occidentales omnes insule condonate sunt, maxime que circa Italie oram habentur, quorum multe peccatis exigentibus accolarum  a Saracenis capta Christiani nominis gloriam amiserunt. Inter quas Liparis B. Bartholomei apostoli corpore quondam insignita, eremi instar redacta cognoscitur, quam multis annorum curriculis euolutis, cum Saracenorum uires diuine misericordie potentia repressisset, religiosi fratres diuine seruitutis studio eamdem ingressi insulam, monasteria illi domicilia construere curauerunt, et plurimos in eamdem insulam colonos sua industria constituerunt. Nos itaque, quibus ex diuine arbitrio uoluntatis per apostolice sedis culmen cunctarum sollicitudo imminet Ecclesiarum, licet in eadem insula episcopatum quondam fuisse in S. Gregoriane pagine registris agnoscamus, quia tamen episcopi dignitatem nunc ipsius loci exiguitas et  accolarum raritas non meretur, monasterium tamen illi habere, et totius insule ambitum possidere presentis pagine auctoritate sancimus. Ipsum etiam monasterium, cui fraternitas tua, auctore Domino, presidet, in B. Bartholomei honore et nomine consecratum, in S. R. et apostolice sedis fauendum speciali protectione suscipimus. Per presentem igitur nostri priuilegii paginam apostolica auctoritate statuimus ut quecunque hodie idem cenobium iuste possidet, siue in posterum concessione pontificum, liberalitate principum, uel oblatione fidelium, iuste atque canonice poterit adipisci, firma tibi tuisque successoribus et illibata permaneant. Decernimus ergo ut nulli omnino hominum liceat idem cenobium temere perturbare,  aut ei subditas possessiones auferre, uel ablatas retinere, uel minuere, uel temerariis uexationibus fatigare; sed omnia integra conseruentur eorum pro quorum sustentatione et gubernatione concessa sunt, usibus profutura. Obeunte te nunc eiusdem loci abbate, uel tuorum quolibet successorum, nullus ibi qualibet subreptionis astutia uel uiolentia preponatur, nisi quem fratres communi fauore uel fratrum pars consilii sanioris elegerit, electus autem ad Rom. pont. consecrandus accedat. uos itaque, filii in Christo dilecti, oportet regularis discipline institutioni feruenter insistere, et diuine legis precepta studiosius obseruare, ut quanto a secularibus tumultibus liberiores estis, tanto solertius placere Deo totis mentis et anime uiribus anheletis.  Ad indicium autem percepte a Romana Ecclesia libertatis, unam auri unciam per annos singulos Lateranensi palatio persoluatis. Sane si quis in crastinum archiepiscopus, episcopus, imperator aut rex, princeps aut dux, comes aut uicecomes, aut iudex, aut persona quelibet, magna uel parua, potens uel impotens, huius nostri priuilegii paginam sciens contra eam temere uenire tentauerit, secundo tertioue commonitus, si non satisfactione congrua emendauerit, eum honoris sui et officii periculo subiacere decernimus, et a Christi atque Ecclesie corpore auctoritate apostolica segregamus. Conseruantibus autem pax a Deo, et misericordia presentibus et futuris seculis conseruetur.  Amen, amen, amen.

Datum Militi per manus Ioannis S. R. E. diac. card., III Nonas Iunii, ind. XuIII, incarn. Domini 1091, pont. uero D. Urbani II anno quarto.



LI. Urbanus II Corsicam insulam, sub Gregorio uII in pristinam Ecclesie Romane ditionem redactam, Daimberto, episcopo Pisano et eius successoribus committit. 
[UGHELLI, Italia sacra, III, 369.]

URBANUS episcopus, seruus seruorum Dei, dilecto fratri DAIMBERTO, Pisanorum episcopo, eiusque successoribus canonice substituendis in perpetuum.

Cum omnes insule secundum statuta legalia iuris  publici habeantur, constat etiam eas religiosi imperatoris Constantini liberalitate ac priuilegio in beati Petri uicariorumque eius ius proprium esse collatas. Intercidentibus autem plurimis diuina dispositione iudiciorum calamitatibus, proprietatis huius in quibusdam passa est Ecclesia Romana iacturam. Ceterum et canonicis, et legalibus institutis Romane dignitatis proprietas non prolixitate temporum, non diuisione regnorum ulla diuturnitate possessionis excluditur. Licet igitur annis plurimis Romana Ecclesia Corsice possessione caruerit, predecessoris tamen nostri Gregorii uII in eiusdem ius noscitur auctore Domino rediisse. Nos igitur dilectiss. fr. nostri Daimberti Pisanorum episcopi, ac nobilium ciuium, et carissime beati Petri filie  Mathildis comitisse postulationibus inclinati, quia multum iam dudum obsequiis Pisanorum gloriosa nobilitas Romanam sibi Ecclesiam fecit obnoxiam, predictam insulam uice nostra Pisane Ecclesie consilio clericorum cardinalium, aliorumque nostrorum fidelium committimus et condonamus, ita uidelicet ut quandiu eadem Pisana ciuitas episcopum non inuasione tyrannica, sed cleri et populi electione canonica per Romani pontificis manus acceperit, quemadmodum Landulphum, Gerardum, et te, carissime frater Daimberte, accepisse dignoscitur, et quandiu in ea quam hodie exhibet Ecclesie Romane fidelitate perstiterit, huius nostre donationis locationisue gratia perfungatur, ea scilicet conditione interiecta, ut per annos singulos Lucane  monete libras quinquaginta Lateranensi palatio, remota qualibet occasione, persoluat. Huius ergo nostre locationis tenorem inconcussum omnino manere nostra apostolica auctoritate sancimus, quandiu ac ipsi prescripte fidelitatis pensionisque tenorem debita deuotione seruauerint. Quocirca successores nostros rogamus ut tam pro beate Marie semper uirginis reuerentia, quam pro nobilissime ciuitatis Pisanorum amore ac familiaritate eamdem honorificentiam Pisane Ecclesie semper impendant: rogamus, et Daimberti presentis episc. successores, et uniuersos Pisane urbis ciues post presentia tempora secuturos, ut eamdem fidelitatem eamdemque deuotionem Romane Ecclesie semper  exhibeant, ut firma inter utrosque fides, benignitas amicitiaque, Domino annuente, permaneat.

Datum Beneuenti Iu Kal. Iul. per manus Ioannis S. R. E. diaconi cardinalis, indict. XIu, anno Domini incarn. 1091, pontif. autem D. Urbani pape II quarto.



LII. Urbani II epistola ad Berengarium Ausonensem episcopum.---Eum constituit Tarraconensem archiepiscopum. 
[MANSI, Concil. XX, 648.]

URBANUS episcopus, seruus seruorum Dei, dilecto fratri BERENGARIO, Ausonensi episcopo, in Tarraconensem  metropolim translato, eiusque successoribus canonice substituendis in perpetuum.

Inter primas Hispaniarum urbes Tarraconem fuisse insignem et gentilem, etiam Christiane pagine iudiciis demonstrant. Iustus autem Dominus in uiis suis, et sanctus in omnibus operibus suis, qui, cum in plerisque iudiciis incomprehensibilis habeatur, in nullo unquam ualet reprehensibilis estimari, ipse transfert regna et mutat tempora: ipsi uisum est in eadem urbe olim Tarraconensis urbis gloriam exaltare; ipsi uisum est in eadem urbe peccata populi sui uisitare. Cum enim in ea Christianorum populus habitaret, uisitauit in uirga iniquitates eorum et in uerberibus peccata eorum. Sed ecce iam transactis trecentis nonaginta annis, ex quo prefatam urbem  Agarenorum gens prope solitariam fecerit, principum suorum cordibus inspirare dignatus est ut eiusdem urbis restitutioni, secundum preceptum apostolice sedis, cui auctoritate Dei [f., auctore Deo], licet indigni, presidemus, insisterent. Berengarius siquidem, Barchinonensis comes, auctoritatis nostre persuasione commonitus, pro anime sue salute, cum sue potestatis magnatibus non solum restitutioni prefate urbis insistit [institit], sed et urbem ipsam, et omnem sue potestatis terram, B. Petro eiusque uicariis legali stipulatione tradidit, censumque quinque librarum argenti Lateranensi palatio [add., singulis] annis soluendum instituit. Nos itaque, prestante Deo, restitutionis huius optamus cooperatores existere, predicti comitis institutum,  libertatesque et consuetudines, quas nouis Tarraconensis urbis colonis promulgasse cognoscitur, collaudamus, et rata manere auctoritate nostra decernimus. Cum uniuersa siquidem ipsius comitis terra quam B. Petro obtulit, et Tarraconensem urbem ac populum, Domino sibi aspirante, collectum, sub apostolice sedis tutela specialiter confouendum suscipimus, libertatemque illius per comitis Berengarii scripto [f. scriptum] collatam eatenus confirmamus, ut nemini quidquam ultra persoluant, nisi sponte propria Romane se faciant Ecclesie debitores. Ut igitur hec omnia, Deo auctore, inconcussa permaneant, nos antecessorum nostrorum priuilegia sequentes, qui Ausonensem Ecclesiam Tarraconensis  quondam instituere uicariam, tibi, o carissime fili Berengari, quia tuo potissimum studio hec est restitutio instituta, ex Romane Ecclesie liberalitatis gratia pallium, totius scilicet sacerdotalis dignitatis plenitudinem, indulgemus.

Preterea tibi tuisque successoribus legitime substituendis, qui in Tarraconensis ciuitatis et ecclesie restaurationem pari studio insudauerint, prefatam Tarraconensem ecclesiam iure proprio possidendam per huius priuilegii paginam confirmamus, una cum omnibus ecclesiis quas proprio iure noscitur antiquitus possedisse, precipientes de his que Saracenorum ad presens subiacent ditioni, ut cum eas Deo placuerit potestati populi Christiani [deest restituere. HARD.], ad debitam ecclesie uestre obedientiam  referantur, salua tamen in omnibus Romane Ecclesie auctoritate. Porro Ausonensem ecclesiam tibi tuisque successoribus tandiu concedimus possidendam, donec, auctore Deo, ad pristini status plenitudinem uestro studio Tarraconensis ecclesia reformetur. Pallio itaque in missarum solemniis intra ecclesiam solummodo uti debetis, in precipuis tantum festiuitatibus, uidelicet natiuitate Domini, Epiphania, Hypapante, Cena Domini, Sabbato sancto, Resurrectionis prima et secunda feria, Ascensione Domini, Pentecoste, tribus festiuitatibus sancte Marie, sancti quoque Michelis, et sancti Ioannis Baptiste, in natalitiis omnium apostolorum, et eorum martyrum quorum pignora in uestra ecclesia continentur, in commemoratione nichilominus  omnium sanctorum, in consecrationibus ecclesiarum, episcoporum, clericorum, in annuo consecrationis tue die, in solemnitatibus etiam sancte uirginis Thecle, sanctique martyris Fructuosi ac sociorum eius. Te igitur, reuerentissime frater, affectione intima exhortamur quatenus dignum te tanti honoris pontificio semper exhibeas, Christianis ac Saracenis sine offensione esse procurans, ad fidem infideles querere, Deo largiente, uerbis studeas et exemplis. Sic exterius pallii dignitate precellas in oculis hominum, ut interius uirtutum excellentia polleas coram superne oculis maiestatis.

Plane per presentis priuilegii paginam officii nostri auctoritate decreuimus ut quicunque se Tarraconensis ecclesie bona iniuste hactenus obtinuisse  cognoscunt, ea deinceps eidem ecclesie restituere pre iudicii diuini formidine et sedis apostolice reuerentia studeant. Si quis autem in crastinum archiepiscopus aut episcopus, imperator aut rex, princeps aut dux, comes aut uicecomes, iudex aut quilibet magistratus, uel persona ecclesiastica, uel secularis, huius priuilegii paginam sciens, contra eam uenire temere tentauerit, secundo tertioue commonitus, si non satisfactione condigna emendauerit, eum honoris sui et officii periculo subiacere decreuimus, et a Christo atque Ecclesie corpore segregamus, conseruantibus autem pax a Deo et misericordia presentibus et futuris seculis conseruetur. Amen, amen.

Datum Capue Kalendis Iulii, per manus sancte  Romane Ecclesie Ioannis diaconi cardinalis, indictione quarta, anno Dominice incarnationis millesimo nonagesimo primo, pontificatus autem domini Urbani II anno quarto.



LIII. Littere Urbani pape II ad uallis Umbrose et Camalduli priores, ne a communione Pisani episcopi se alienent. 
[MITTARELLI, Annal. Camaldul. III, append., 92.]

URBANUS episcopus, seruus seruorum Dei, uenerabilibus in Christo filiis R . . . . uallumbrosano M . . . Camaldulensi et congregationibus eorum regimini  commissis, salutem et apostolicam benedictionem.

Religionis uestre zelum merito collaudamus et gratias agimus, quia contra Simoniacam prauitatem immenso feruore ardetis, et alios etiam ardere compellitis. Illud autem in uobis miramur, illud arguimus quod contra sanctorum Patrum constitutiones ante probatam rem, ante negotium definitum sanctitatem uestram a communione confratris nostri Pisani antistitis, suspenditis. Neque enim uos decet, assidue diuinis uacantes seruitiis, aliter agere quam diuinis instruimini disciplinis; ipse quippe occultorum cognitos Deus Sodomorum mala noluit audita iudicare priusquam manifeste que dicebantur agnosceret: Descendam, ait, et uidebo utrum clamorem  qui uenit ad me opere compleuerint; unde beatus martyr et pontifex Euaristus ait: »Mala audita nullum moueant, nec passim dicta absque certa probatione quisque unquam credat, sed ante audita diligenter inquirat, ne precipitando quis aliquid agat.« Si enim Deus omnium Sodomorum mala quorum clamor peruenerat usque ad celum, omnia sciens, nec credere prius, nec iudicare uoluit quam ipse eam cum fidelibus testibus diligenter inuestigans, que audierat ex opere ueraciter cognosceret, multo magis nos humani et peccatores, quibus incognita sunt occulta iudicia Dei, hec precauentes, nullum ante ueram iustamque probationem iudicare aut damnare debemus, manifeste Apostolo dicente: Tu quis es qui iudicas alienum seruum? Suo Domino  stat, aut cadit! Quod capitulum Apostoli, beatus Augustinus exponens ait: »Noluit enim hominem ab homine iudicari ex arbitrio suspicionis, uel etiam extraordinario usurpato iudicio, sed potius ex lege Dei secundum ordinem Ecclesie, siue ultro confessum siue accusatum, atque conuictum; alioquin illud cur dixit: Si quis frater nominatur, aut fornicator, aut idolis seruiens, etc., nisi quia eam nominationem intelligi uoluit que fit in quemquam, cum sententia ordine iudiciario atque integritate profertur? Nam si nominatio sufficit, multi damnandi sunt innocentes, quia sepe falso in quoquam crimine nominatur.« Decuit ergo uos die ac nocte in lege Domini meditantes ista et huiusmodi plura obseruasse,  nec ante legitimam discussionem, aut a communione uos Pisani antistitis subtraxisse, aut tanta eum infamia denotasse. Quia tamen uox ex religionis merito ueneramur, et ex amore iustitie id egisse credimus, uestre in hoc simplicitati benignitate apostolica parcimus; maxime cum in litteris uestris alios huius criminationis auctores ostenderitis, et uos ab eius intentione remoueritis. Rogamus autem uos, et tanquam obedientie filiis precipimus ut eos nobis ex nomine designare curetis, quatenus auctore Deo accusatoribus cognitis infamia hec aut comprobetur canonice aut remoueatur. Preterea notum uobis uolumus ipsos iamdudum a nobis per communes Pisani populi litteras euocatos. Si ergo necdum uenire ceperunt uos eos uice  nostra, ut ad nos ueniant per apostolice sedis obedientiam admonete, et ne forte causentur ad priorem terminum non posse occurrere, usque ad proximam B. Marie Natiuitatem inducias protelamus. Quod si uel tunc uenire contempserint, canonica se nouerint ultione plectendos; si autem illi uenerint, omnino uolumus, ut ex uobis duos uel tres ad huius rei definitionem perspiciendam cum eis pariter ante nostram presentiam dirigatis. Interim uos a confratris nostri diffamatia desistite, et eius communionem nullo modo recusate. Quicunque etiam uestrum in Pisane Ecclesie diecesi commorantur, debitam ei obedientiam impendere non recusent. De cetero obsecramus ut uestris nos apud omnipotentem Deum orationibus commendetis.

 Data Troie II Idus Iulii.



LIu. Urbanus II, Guillelmum, archiepiscopum Rothomagensem, ad restituendum monasterium S. Austreberte Pauiliacense excitat, »atque uniuersis qui eidem cenobio aliquid conferant, quartam penitentiarum ab episcopo aut presbytero iniunctarum partem relaxat.« 
[RUINART, uita Urbani, MABILLON et RUINART, Ouurag. posth. III, 103.]




Lu. Urbani II epistola ad clerum et populum Ambianensem.---Significat se Geruinum episcopum sanxisse. 
[MABILL., Annal. Bened. u, 280.]


URBANUS episcopus, seruus seruorum Dei, clero et populo Ambianensi salutem et apostolicam benedictionem.

Reuerentissimus frater noster Geruinus, uester episcopus, ad sedem apostolicam ueniens, causam suam cum testimonio litterarum reuerentissimi confratris nostri Remorum archiepiscopi Rainoldi et legatorum ipsius nobis notificauit. Nos autem electionem eius canonicam approbantes, et illum qui ex transuerso se iniecit, reprobantes, simulque diu nobiscum eum retinendo, et si qui contra eum uenire uellent attendendo, postquam in duorum mensium spatium, quo nobiscum deguit, nemo contra  eum quidquam attulit; et condescensione misericordie rigorem iustitie temperantes, in loco eum et officio suo confirmatum uobis remittimus. Propter quod fraternitatem uestram auctoritate apostolica commonemus ut omnem ei obedientiam, uelut idoneo pastori, exhibeatis, omnem consilio et auxilio ad retinendum et regendum episcopatum sollicitudinem impendatis, ut cum ipso tam de doctrina sua quam de obedientia uestra gaudere ualeatis. Quod si post hanc commonitionem quisquam ei de episcopatu contradicere presumpserit, eique sicut episcopo suo subdi recusauerit, sententiam, qua ipse pro inobedientia eum multauerit, nos apostolica auctoritate confirmamus.

Data XIII Kal. Ianuarii



LuI. Urbani II epistola ad prelatos laicorum communem uitam agentium. 
[BERNOLDI Chronicon, ad an. 1091.]


Quosdam accepimus morem uestrorum cenobiorum corrodentes, quo laicos seculo renuntiantes et se suaque ad communem uitam transferentes, regendos in obedientia suscipitis. Nos autem eamdem conuersationem et consuetudinem, sicut oculis nostris inspeximus, laudabilem, et eo perpetua conseruatione dignissimam quo in primitiue Ecclesie formam impressa est iudicantes, approbamus, sanctam et catholicam nominamus, et per presentes litteras apostolica auctoritate confirmamus.



LuII. Urbani II epistola ad G[ebhardum], episcopum Constantiensem, Welfonem et B[ertholdum] duces et B. comitem.---Illos hortatur ut abbatem monasterii S. Saluatoris Schafhusensis tueantur contra Tutonem, donatum monasterio predium auferre conantem. .
[MANSI, Concil. XX, 708.]


URBANUS episcopus, seruus seruorum Dei, Constantiensi episcopo N. et N. comitibus salutem et apostolicam benedictionem.

uenerunt ad nos littere abbatis monasterii Sancti Saluatoris, conquerentes Deo et sancto Petro quod uir quidam nomine N. ueniens ad predictum monasterium,  seculo renuntiauit, promissionem stabilitatis secundum consuetudinem monasterii fecit, et sua eidem ecclesie secundum legem Sueuorum multis coram testibus tradidit et confirmauit; abbas autem, ut est deuotus et prudens dispensator et fidelis, in eodem predio monasterium uenuste construxit, fratres ordinauit, et cetera que ad monasticam pertinent regulam instituit. Predictus autem N., ut omnia uidit abbatis labore et studio ordinata atque perfecta, postquam predictum monasterium idem predium per septennium et eo amplius sine omni contradictione obtinuit, instinctu diaboli, nunquam se tradidisse fatetur, et si quidquam ob hoc molestie sustinuerit, non solum auferre, sed  et ipsum monasterium minatur euertere. Quapropter, filii excellentissimi, obnixe uos exoramus ut pro Domini Saluatoris deuotione ac reuerentia beati Petri et nostri amore eumdem uirum a tanta apostasia prohibere et abbati et monasterio curetis assistere. Dicit uero Innocentius: Error cui non resistitur approbatur; ac Apostolus: Non solum qui faciunt digni sunt morte, sed qui consentiunt facientibus. uolumus autem, fili, te eumdem pestilentem uirum, si iam non factum est, secundo et tertio canonice commonere ut resipiscat; quod si contempserit, ut ceteri metum habeant, gladium anathematis in illum euaginare, quatenus in interitum carnis traditus Satane discat non blasphemare, et saluus sit in die Domini. Incolumes uos et monitis  nostris obedientes diuina gratia custodiat, et ab omni malo defendat.



LuIII. Confirmatio erectionis canonice S. Marie in Rettenbach, que sub apostolice sedis protectione recipitur; confirmatisque bonis omnibus ad eam spectantibus, nonnulla eidem conceduntur priuilegia. 
[COCQUELINES, bullar., priuileg., summ. pont. ampl. Collect. II, 67.]

URBANUS episcopus, seruus seruorum Dei, carissimo filio ULDARICO preposito canonice, que in loco Raïtenpuech ad honorem S. Dei genitricis et uirginis Marie sita est, eiusque successoribus canonice substituendis, in perpetuum.

 Potestatem ligandi atque soluendi in celis et in terra, B. Petro eiusque successoribus, auctore Deo, principaliter traditam, illis Ecclesia uerbis agnoscit quibus Petrum est Dominus allocutus: Quecunque ligaueris super terram, erunt ligata et in celis; et quecunque solueris super terram, erunt soluta et in celis . Ipsi quoque et proprie firmitas et aliene fidei confirmatio, eodem Deo auctore, prestatur, cum ad eum ait: Rogaui pro te, Petre, ut non deficiat fides tua, et tu aliquando conuersus confirma fratres tuos . Oportet ergo nos qui, licet indigni, Petri residemus in loco, praua corrigere, recta firmare et in omni Ecclesia ad eterni arbitrium Iudicis sic disponenda disponere ut de uultu eius iudicium prodeat, et oculi nostri uideant  equitatem . Quia igitur fidelissimi Romane Ecclesie filii, Welfo dux Bauariorum, et coniux eius Iuditha, pro animarum suarum salute canonicam fratrum secundum regulam B. Augustini uiuentium, in loco qui Rettenbach dicitur, constituentes, eamdem domum B. Petro deuotione obtulere, nos tum pro reuerentia et deuotione B. Dei genitricis semperque uirginis Marie, cuius nomine locus ipse dedicatus est, tum pro dilectione predictorum filiorum nostrorum, etiam pro fraternitatis uestre religione prefatam canonicam, cui, Deo disponente, presidere cognosceris in protectionem perpetuam ac in tutelam apostolice sedis specialiter suscipimus. Tibi itaque tuisque legitimis successoribus eamdem regendam ac disponendam presenti  decreti nostri pagina confirmamus, cum omnibus que ei iam et predictorum ducum facultatibus, seu aliorum concessa sunt oblatione fidelium.

Quamobrem, per presentem nostri priuilegii paginam, apostolica auctoritate statuimus ut quecunque hodie idem cenobium iure possidet, siue in posterum concessione pontificum, liberalitate principum, oblatione fidelium iure atque canonice poterit adipisci, firma tibi tuisque successoribus et illibata permaneant. Decernimus ergo ut nulli omnia hominum liceat eamdem canonicam temere perturbare, aut ei subditas possessiones uiolenter auferre, minuere et temerariis uexationibus fatigare, sed omnia integra conseruentur, eorum, pro quorum sustentatione  ac gubernatione concessa sunt usibus profutura. Obeunte nunc eiusdem loci preposito, uel tuorum quolibet successorum, nullus ibi qualibet subreptionis astutia preponatur nisi quem fratres communi consensu uel fratrum pars consilii sanioris elegerint. Consecrationes altarium siue basilicarum, ordinationes clericorum, chrisma, oleum sanctum, et cetera ad episcopale officium pertinentia ab episcopo Frisingen . . . , in cuius diecesi estis, accipietis, si tamen catholicus est, et gratiam ac communionem apostolice sedis habuerit et gratis et sine prauitate impendere uoluerit. Alias uero, uobis liceat catholicum quem uolueritis adire antistitem, et ab eo consecrationum sacramenta suscipere, uel ad sedem apostolicam recurrere; qui fultus apostolica auctoritate  sine ambiguitate postulata concedat. Preterea aduocatum uobis siue protectorem constituimus Gulfonem egregie strenuitatis ducem, eiusque post eum filios, si eiusmodi, Deo prestante, fuerint, ut ecclesie uestre utiles et paterne institutionis existant exsecutores. Sin autem, uestri erit arbitrii quem placuerit eligere uestre Ecclesie idoneum protectorem, qui sine lucri secularis exactione id diuine seruitutis obsequium strenue ac reuerenter exhibeat. Omnipotenti autem Domino, cuius melior est misericordia super uictimas, gratias agimus, quia uos estis qui SS. Patrum uitam probabilem renouatis, et apostolice instituta discipline, in primordiis Ecclesie sancte exorta, sed crescente Ecclesia iam pene deleta, instinctu sancti Spiritus suscitatis. Duo  enim ab Ecclesie sancte primordiis uite eius filiis sunt instituta; una, qua infirmorum debilitas retinetur, altera qua fortiorum uita beata perficitur; una remanens in Segor paruula, altera ad montis altiora conscendens; una lacrymis, et eleemosynis quotidiana peccata redimens, altera quotidiana instantia merita eterna conquirens; alteram tenentes, inferiorem terrenis bonis utuntur; alteram sequentes, superiorem bona terrena despiciunt ac relinquunt. Hec autem que a terrenis diuino fauore diuertitur in duas unius pene eiusdemque prepositi diuiditur portiones, canonicorum scilicet atque monachorum. Harum secunda per diuinam misericordiam iam frequentia facta etiam in seculo uniuerso elucet; prima uero de calescente feruore fidelium  iam pene omnino defluxit. Hanc martyr et pontifex Urbanus instituit, hanc Augustinus suis regulis ordinauit. Hanc Hieronymus suis epistolis informauit, hanc Gregorius Augustino Anglorum archiepiscopo instituendam precepit. Itaque non minoris estimandum est meriti, hanc uitam Ecclesie primitiuam aspirante et prosequente Domini spiritu sustentare, quam florentem monachorum religionem eiusdem spiritus perseuerantia custodire.

uestrum ergo propositum nostri auctoritate officii confirmamus, et firmos uos in eo persistere adhortamur et tanquam Deo per nos exhortante obsecramus. Quamobrem omnibus in uestro cenobio uitam canonicam secundum huius tenorem ordinis profitentibus,  et in ea, adiuuante Domino, permanentibus, nos, licet indigni apostolorum uicarii, eorum ac nostrorum benedictionem, peccatorumque absolutionem potestate illis a Domino indulta concedimus, constituentes, ne cuiquam liceat omnino hunc uestri statum ordinis commutare, de quo in Domino confidimus multum fructum excrescere. Statuimus etiam ne professionis uestre quispiam, postquam Dei uice super caput sibi hominem imposuerit, alicuius leuitatis instinctu uel districtioris religionis obtentu, ex eodem claustro audeat sine prepositi totius congregationis permissione discedere; discedentem uero nullus abbatum, uel episcoporum et nullus monachorum sine communium litterarum cautione suscipiat, decimas quoque noualium eiusdem canonice  ad eamdem pertinere decernimus, saluo uicinarum iure ecclesiarum. uos igitur, filii in Christo karissimi, oportet regularis discipline institutione sollicitius ac deuotius insudare, ut quanto estis a secularibus tumultibus liberi tanto studiosius placere Deo totius mentis et corporis uiribus anheletis, precipue studentes Romane Ecclesie decreta ueneranda seruare cuius patrocinio ab omni iugo uiuentium estis donante Domino premuniti. Ad indicium autem huius a Romana Ecclesia libertatis, per annos singulos ad nostrum nostrorumque successorum usum quotidianum albam lineam et stolam Lateranensi palatio persoluatis. Sane si quis in crastinum archiepiscopus, episcopus, imperator, aut princeps aut dux, comes aut uicecomes, iudex, persona quelibet, potens aut  impotens, huius nostri priuilegii paginam sciens contra eam temere uenire, et eorum que concessa sunt uel statuta, quidquam irritum facere tentauerit, secundo tertioue commonitus, si non satisfactione congrua emendauerit, eum honoris et officii sui periculo subiacere decernimus, et a corpore Christi et Ecclesie auctoritate apostolice potestatis segregamus. Conseruantibus autem pax et misericordia a Deo presentibus et futuris seculis conseruetur. Amen.

Datum Agnanie Kal. Feb., anno Dominice incarnationis 1090, indict. Xu, pontificatus domini Urbani II pape.

Scriptum per manum Lanfranci uices gerentis cancellarii sacri palatii, cum signo eiusdem.



LIX. Bulla Urbani II pape pro Cataniensi cenobio  . 
[Acta sanctorum Bolland. Febr. t. I, 655.]


URBANUS episcopus, seruus seruorum Dei, dilecto fratri ANSGERIO Cataniensi episcopo et abbati eiusque successoribus canonice instituendis in perpetuum.

Sicut beatissimi Patris et doctoris elegantissimi Gregorii I scriptis ueridicis edocentur, constat Cataniensem, ubi B. Agatha et orta et passa est, ciuitatem dignitatis episcopalis antiquitus gloria claruisse. Capta autem a Saracenorum populis Sicilie insula,  et illic, et per alias uniuerse prouincie ciuitates et episcopalis gloria petiit et Christiane fidei dignitas interiit. Post annos uero fere quadringentos, diuina populum suum respiciente clementia, per strenuissimum comitem Rogerium Christianorum iuri eadem est insula restituta. Porro idem egregius comes, Romane Ecclesie deuotissimus filius, ubique urbium antique dignitatis anhelans pro tempore gloriam reformare, B. Agathe matrem ecclesiam Catane sitam, monasterium fore disposuit, quatenus illic fratres, Dei seruitiis insistentes, pro ipsius salute, pro uxoris defuncte et militum animabus, qui eamdem terram Christianorum ditioni suo sanguine reparauerunt, omnipotentis Domini misericordiam implorarent.

 Nos itaque tanti uiri deuotionem, prout dignum est, approbantes, monasterium quidem illic perpetuo permanere presentis pagine auctoritate sancimus. Sed enim, quia, ut prediximus, episcopali quondam prerogatiua Cataniensium ciuitas illustris agnoscitur, adiicimus et presenti decreto statuimus ut nostro quoque tempore ad eamdem prerogatiuam redeat, et quicunque in predicta ecclesia a monachis electus fuerit in abbatem, idem populo quoque preesse debeat in antistitem. Porro et ciuitas uniuersa et que circa, uel ciuitates, uel uille, uel oppida, que predictus comes eidem monasterio et beato Petro obtulit, uel oblaturus est, et quidquid ad Cataniensem ecclesiam ex antiquo iure pertinuisse poterit comperiri, tam in diecesi quam in possessionibus  in abbatis et episcopi iurisdictione ex integro semper existant; idemque abbas et episcopus et monasterium regulariter, et clerum et populum uniuersum canonice regere, Domino opitulante, procuret.

Te igitur primum post tanta tempora Cataniensis urbis antistitem nostris, tanquam B. Petri manibus consecratum, presentis priuilegii auctoritate donantes, tuis quoque successoribus decretum hoc ratum perpetuo permanere decernimus, ut semper a Romano pontifice consecrentur, semper et monachis in abbatem et populo presint in antistitem. Denique ut hec perpetuo firma, integra et illibata consistant, carissimo filio nostro Rogerio comiti,  Christiane fidei propugnatori, eiusque uxori et filiis et militibus, pro quorum redemptione Cataniensem urbem cum tota diecesi sua B. Petro apostolorum principi, suo labore restitutam, obtulit, Dei et apostolorum eius gratiam, et benedictionem et peccatorum absolutionem ex apostolice auctoritatis quam indigne gerimus uice beneuolentiamque donamus, quatenus et in presenti eorum triumphi, eorumque acta magnifica, dona oblationesque uigeant, et in futuro premia eterne beatitudinis inueniant.

Si quis autem  his nostris apostolicis constitutionibus pertinaciter obuiam ire tentauerit, secundo tertioue commonitus, si non satisfactione  congrua emendauerit, nouerit se omnipotentis Dei et sanctorum apostolorum indignatione grauiter puniendum, et sedis apostolice quam contempsit, anathemate confodiendum. Conseruantibus autem hec pax a Deo et misericordia presentibus et futuris seculis conseruetur. Amen, amen.

Datum Anagnie uII Idus Martii, indict. XIu, per manus Ioannis sancte Romane Ecclesie diaconi cardinalis, anno Dominice incarnationis 1091, pontificatus uero domni Urbani II pape quarto.



LX. Urbanus II monasterium S. Sophie Beneuentanum tuendum suscipit et eius possessiones iuraque confirmat. 
[MANSI, Concil. XX, 699.]


URBANUS episcopus, seruus seruorum Dei, dilecto in Christo filio MADELMO, abbati uenerabilis monasterii S. Sophie intra Beneuentum sibi, suisque successoribus regulariter substituendis in perpetuum.

Potestatem ligandi atque soluendi in celis et in terra, sancto Petro apostolo suisque successoribus, auctore Domino, principaliter traditam illis Ecclesia uerbis agnoscit, cuius iterum est Dominus locutus [f. quibus eum est Dominus allocutus]: Quecunque ligaueris in terra, erunt ligata et in celis; et quecunque solueris super terram, erunt soluta et in celis . Ipsi quoque et proprie firmitas, et plene fidei confirmatio, eodem Domino auctore, prestatur, cum ad eum dicitur: Rogaui pro te ut  non deficiat fides tua, et tu aliquando conuersus confirma fratres tuos . Oportet ergo nos, qui, licet indigni, Petri residere uidemur in loco, praua corrigere, recta firmare, et in omni Ecclesia ad eterni arbitrium iudicis sic disponenda disponere, ut de uultu eius iudicium nostrum prodeat, et oculi nostri uideant equitatem. Tuis igitur, fili Madelme, iustis petitionibus annuentes, Beate Sophie cenobium, cui, Domino auctore, presidere cognosceris, sub tutela et iurisdictione sedis apostolice, sicut hactenus mansit, perpetuo permanere presentis pagine auctoritate sancimus: ut soli Romane Ecclesie subditum, ab omnium ecclesiarum seu personarum iugo liberum habeatur; cuncta etiam que predecessoribus tuis, uel tibi, ad eiusdem  monasterii immunitatem uel possessionem, nostrorum predecessorum sunt priuilegiis attributa, nos quoque tibi ac successoribus tuis regulariter promouendis presenti priuilegio contribuimus. Cellas preterea, uel ecclesias, uel uillas, que aut industria predicto uidentur cenobio iuste ac rationabiliter acquisita, possidendas in perpetuum confirmamus, id est, ecclesiam, etc.




Per presentem igitur nostri priuilegii paginam apostolica auctoritate constituimus ut quecunque hodie idem cenobium iuste possidet, queque in crastinum concessione pontificum, liberalitate principum, aut oblatione fidelium, iuste atque canonice poterit  adipisci, firmamus tibi tuisque successoribus, illibata ut permaneant.

Decreuimus ergo ut nulli omnino hominum liceat idem cenobium temere perturbare, aut ei subditas possessiones auferre, uel ablata retinere, uel minuere, uel temerariis uexationibus molestare, aut etiam fatigare; sed omnia integra conseruentur, eorum quorum substantia ac gubernatione concessa sunt, usibus omni modo profutura. Obeunte autem nunc abbate, uel quolibet successorum, nullus ibi qualibet subreptionis astutia uel uiolentia preponatur, nisi quem fratres communi consensu, uel fratrum pars consilio saniori elegerint; electus a Romano pontifice consecretur; chrisma, oleum sanctum, consecrationes altarium siue basilicarum,  ordinationem monachorum qui ad sacros sunt iam nunc ordines promouendi, ab episcopis in quorum diecesibus estis, accipietis; siquidem gratiam et communionem apostolice sedis habuerint, et si gratis ea et sine prauitate impenderint. Si quid autem horum obstiterit, liceat uobis a quocunque uolueritis catholico episcopo, que predicta sunt sacramenta percipere. Tibi uero, quem propensiore caritate amplectimur, ex apostolice sedis peculiari benignitate id muneris personaliter indulgemus, ut per annum quinquies, id est, in die sancte Resurrectionis, et Pentecostes, et Natalis Domini nostri Saluatorisque Iesu Christi, solemnitatisque duodecim sanctorum fratrum, necnon et sancti martyris  Mercurii, ad missarum tantum solemnia, chirothecis atque etiam campagis utaris. Sane si quis in crastinum archiepiscopus aut episcopus, imperator aut dux, rex, princeps, aut comes, aut uicecomes, iudex, aut persona quelibet, magna aut parua, potens aut etiam impotens, iuris nostri priuilegii paginam sciens, contra eam uenire temere aut primaria mente tentauerit, secundo tertioue commonitus atque adhortatus, si non satisfactione congrua emendauerit, eumdem honoris sui et officii periculo subiacere, necnon et submouere decreuimus, et a Christi atque Ecclesie corpore auctoritate apostolice potestatis segregamus: conseruantibus autem ea, pax a Domino et misericordia presentibus et futuris seculis conseruetur. Amen. Bene ualete.

 Datum Anagnie per manus Ioannis, S. R. sedis diaconi, prid. Id. Mart., indict. Xu, anno pontificatus domini maximi Urbani II pape quinto, incarnationis autem Domini nostri Patrisque eterni Iesu Christi anno 1092.



LXI. Urbani II pape priuilegium pro monasterio Reinhardsbornensi. 
[Thuringia sacra, Francofurti, 1737, fol., p. 61.]

Urbanus episcopus, seruus seruorum Dei, GISILBERTO dilecto in Christo fratri, abbati uenerabilis monasterii Sancte Dei genitricis et uirginis Marie Sanctique Ioannis euangeliste, quod in loco situm  est qui Reginherisbrunnum dicitur, eiusque successoribus regulariter substituendis, in perpetuum. Iustis uotis assensum prebere, iustisque petitionibus aures accommodare nos conuenit, qui, licet indigni iustitie custodes atque precones in excelsa apostolorum principum Petri et Pauli specula positi, Domino disponente, uidemur existere. Tuis igitur, fili in Christo uenerabilis atque carissime, iustis petitionibus annuentes, monasterium Reginherisbrunnum cui, Deo auctore, presides, ad honorem sancte Dei genitricis et uirginis Marie sanctique Ioannis euangeliste, quorum nomini dedicatum est, sub tutela apostolice sedis specialiter confouendum protegendumque suscepimus; quod nimirum monasterium Ludouicus comes infra siluam que uocatur  Luiba, propriis sumptibus edificans et propriarum possessionum collatione ditans, pro anime sue ac parentum suorum salute beatis apostolis Petro et Paulo noscitur obtulisse, ac in Romani pontificis defensionem iure perpetuo delegasse. Eius ergo uotum assertionis nostre fauore firmantes, pro huius nostri priuilegii pagina apostolica auctoritate statuimus ut quidquid idem religiosus comes in mancipiis, in campis, siluis, pratis, aquis aquarumque decursibus, in molendinis ac in mansis circa siluam Luibe predictam prefato cenobio contulit, quidquid preterea hodie iuste possidet, siue in crastinum concessione pontificum, liberalitate principum uel oblatione fidelium iuste atque canonice poterit adipisci, firma tibi tuisque successoribus ac illibata permaneant.  Decernimus ergo ut nulli omnino hominum liceat idem cenobium temere perturbare, aut ei subditas possessiones auferre uel ablata retinere, minuere uel temerariis uexationibus fatigare, sed omnia integra conseruentur, eorum pro quorum sustentatione ac gubernatione concessa sunt usibus omnimodis profutura, saluo episcoporum iure canonico; sane predictum comitem uestri cenobii aduocatum, sicut a uobis est electus, permanere, quandiu uixerit, eiusque posteros, si idonei fuerint, statuentes de cetero sancimus ut nullus unquam uestri monasterii aduocatus esse presumat, nisi quem fratres communi consensu prouiderint eligendum; ad indicium autem percepte huius a Romana Ecclesia libertatis, secundum iam dicti comitis constitutionem, per annos  singulos, duos monete uestre solidos Lateranensi palatio persoluetis: si quis autem in crastinum archiepiscopus aut episcopus, imperator aut rex, princeps aut dux, comes aut uicecomes, iudex aut persona quelibet, potens aut impotens, sciens contra eam tentauerit, secundo tertioue commonitus, si non satisfactione congrua emendauerit, eum honoris sui et officii periculo subiacere decernimus, et a Christi atque Ecclesie corpore auctoritate potestatis apostolice segregamus; conseruantibus autem pax a Deo et misericordia presentibus, et futuris seculis conseruetur. Amen.

Data Anagnie per manus Ioannis sancte Romane Ecclesie diaconi cardinalis, X Kal. April., indict. Xu, anno Dominice Incarnationis 1092.



LXII. Urbanus II monachorum Siluaniacensium possessiones confirmat, »licet, inquit, congregatio uestra et locus adhuc nobis incognitus sit.« 
[MABILL., Annal. Bened. u, 297.]


Dilectis filiis in loco qui Siluaniacum dicitur, ad omnipotentis Dei seruitium et monastice discipline militiam congregatis, salutem et apostolicam benedictionem.

Duo ad nos ex uestris fratribus uenientes, apostolice sedis suppliciter expetiuere suffragium ut uidelicet loco uestro apostolice tuitionis priuilegium mererentur. Nos, licet congregatio uestra et locus adhuc nobis incognitus sit, quia tamen magnis ad  nos laboribus peruenerunt, pro solita apostolice sedis misericordia petitioni eorum et uestre omnino deesse noluimus. Per presentis igitur decreti paginam concedimus et confirmamus quidquid uobis et loco uestro usque in hanc horam iuste et rationabiliter concessum est, et quidquid in futurum iuste et legaliter concedetur. Quin etiam, ut, annuente Domino, monastice religionis uigor, qui illic iam triennio inoleuit, et promoueatur et crescat, uicinos et longe positos adhortamur ut locum ipsum ad salutem animarum suarum, bonorum suorum collationibus honorare, ditare et exaltare procurent, etc.

Datum per manum Ioannis diaconi cardinalis III Idus Aprilis, indictione Xu, Anagnie.



LXIII. Urbanus II Ecclesie Pisane, ob ciuium erga Romanam Ecclesiam merita, episcopatus Corsicanos subiicit, petente Mathilda comitissa. 
[UGHELLI, Italia sacra, III, 369.]


URBANUS episcopus, seruus seruorum Dei, dilecto in Christo fratri DAIBERTO, Pisanorum episcopo, eiusque successoribus canonice substituendis in perpetuum.

Cum uniuersis sancte Ecclesie filiis, ex apostolice sedis auctoritate, ob beneuolentiam debitores nos existamus, illis tamen locis atque personis que specialius ac familiarius Romane adherent Ecclesie, queque ampliorem eius gratiam obedientia gratiori, officiis frequentioribus et auxiliis amplioribus promerentur,  propensiori nos conuenit caritatis studio imminere. Ipse enim per prophetam Dominus ait: »Honorificantes me honorificabo;« discipulis quoque suis angustiarum, quas pro eo pertulerant, retributionem promittens dixit: »uos estis, qui permansistis mecum in tentationibus meis, et ego dispono uobis, sicut disposuit Pater meus regnum.« Quia igitur in tanta tamque diuturna schismaticorum tempestate, Pisanorum gloriosa ciuitas, multis iamdudum laboribus et obsequiis sanctam Romanam et apostolicam Ecclesiam sibi fecit obnoxiam, tua quoque fraternitas diuino caritatis ardore succensa ob eiusdem S. R. E. libertatem non solum impendit, sed et ipsa super impendi parata est, et nostris laboribus cooperata, multisque modis tribulationum  particeps effecta, cooperante Domino, beneficiorum meritis respondere curamus, ut, sicut nos preteritorum memores sumus, ita et ipsi tante gratie fauore donati futuris temporibus S. R. E. fideliores ac deuotiores existant, et benigniori matri semper auxitiando, adiuuando, obsequendo respondeant. Diuine siquidem maiestatis dispositio Pisane urbis gloriam nostris temporibus, et Saracenorum triumphis illustrare, et secularium rerum prouectibus promouere, ut pre comprouincialibus exaltare dignata est. Eapropter et nos diuine pietatis prosecutores et cooperatores, eam in spiritualibus quoque glorificare decreuimus, sicut predecessores nostros multis ciuitatibus olim fecisse scriptorum ecclesiasticorum testimoniis comprobatur. Consilio itaque confratrum  nostrorum episcoporum, presbyterorum ac diaconorum cardinalium, aliorumque nostrorum fidelium assensu, imo precibus incitati, carissime quoque beati Petri filie Mathildis comitisse, que se extremis quibusque pro causa apostolice sedis exposuit obnixis postulationibus inclinati, ad honorem sanctissime domine nostre Dei genitricis Marie, sanctorumque Petri et Pauli apostolorum principum Corsicane insule episcopatus regendos, ac disponendos sancte Pisane Ecclesie, cui, auctore Deo, carissime frater Daiberte, presides, presentis decreti auctoritate committimus atque subiicimus, teque, frater uenerabilis, in archiepiscopum eiusdem insule promouemus, idem iuris et idem iuris et idem honoris tuis quoque successoribus perpetuo indulgentes, qui cleri ac populi  electione legitima per Romani pontificis manus intrauerint, quemadmodum Landulphum, Gerardum, et te ipsum ordinatos esse cognoscitur. Corsicana etenim insula, tam prolixitate spatiorum quam negligentia pastorum, tam insolentia dominorum quam nostrorum dissuetudine legatorum, multis interuenientibus impedimentis, ab apostolice sedis obedientia ac deuotione deferbuit, et dissolutioni ac dissipationi dedita, ecclesiastici ordinis pene deseruit disciplinam, quam profecto tua tuorumque successorum uigilantia, quia es illis uicinior, et sedis apostolice familiarior es, in iustitie regulam, et Christianitatis uigorem, annuente Domino, reformari optamus atque precipimus. Unde, frater in Christo carissime, uestre iurisdictioni, dispositioni, procurationique  committimus ecclesiarum illarum bona secundum Deum regenda, defendenda, et que male destructa, et illicite usurpata reperieritis, in usus ecclesiasticos restituenda, ut, auctore Deo, illic ecclesiastice religionis disciplina referueat. Palleum igitur fraternitati tue, plenitudinem uidelicet pontificalis officii ex apostolice sedis liberalitate concedimus, quo iure ecclesiastico tantum ad missarum celebranda solemnia tibi, ac successoribus tuis uti licebit, iis tantum qui subscripti sunt diebus solemnibus, id est Natiuitate Domini, Epiphanie, Hypapanton, Cene Domini, Pascha, Ascensionis, Pentecoste, tribus solemnitatibus sancte Dei genitricis ac uirginis Marie, Natalitiis S. Ioannis Baptiste ac SS. apostolorum,  Commemoratione Omnium Sanctorum, Consecratione basilice et suffraganeorum episcoporum, ac clericorum, et annuo natalitii tui die, in solemnitate etiam beati martyris atque pontificis Sixti, cuius indumenti honor efficaci actuum uiuacitate seruandus est. Eius ergo te uolumus per omnia genium uindicare. Huius enim indumenti honor, humilitas atque iustitia est. Tota igitur mente fraternitas tua se exhibere festinet in prosperis humilem, et in aduersis, si quando eueniunt, cum iustitia erectum, amicum bonis, peruersis contrarium; nullius unquam faciem pro ueritate loquentem premens , misericordie operibus iuxta uirtutem substantie insistens, et tamen insistere etiam supra uirtutem cupiens, infirmis compatiens, beneuolentibus  congaudens, de alienis gaudiis, tanquam de propriis exsultans, in corrigendis uitiis seuiens, in fruendis uirtutibus auditorum animum demulcens, in iracundia animi sine ira terrens. Hoc est, frater carissime, pallii accepti dignitas, quam si sollicite seruaueris, quod foris accepisse ostenderis, intus habebis.

Datum Anagnie per manum Ioannis S. R. E. diaconi cardinalis, X Kal. Maii, indict. Xu, anno Dominice incarnationis 1092, pontificatus uero D. Urbani pape II, anno u.



LXIu. Urbani II epistola ad B[erengarium] Tarraconensem archiepiscopum.---Monet ne in erigenda ecclesia Tarraconensi negligenter agat, utque primati, archiepiscopo Toletano, nunc suo in Hispania uniuersa et in Narbonensi prouincia constituto uicario, obediat. 
[MANSI, Concil. XX, 682.]


Nouit dilectio tua, frater in Christo uenerabilis, quo tenore, qua conditione pallium tibi priuilegiumque concesserimus: quomodo nobis et tu in fide tua, et comprouinciales primates per scriptum promiseritis uos in restitutionem Tarraconensis ecclesie omnimodis instituros; nunc autem frequenti fama audimus uestram illam industriam, uestrum studium iam cessare, et Tarraconensem restitutionem iam pene deficere. Te igitur litteris presentibus admonemus ut huius boni operis perfectionis sedulus operator existas. Memineris tamen ita te archiepiscopum  institutum, ut tam tu quam uniuersi prouincie Tarraconensis episcopi Toletano tanquam primati debeatis esse subiecti. Sic enim a uobis in Toletane Ecclesie priuilegio constitutum est, quod nos omnino ratum uolumus permanere. Nunc autem multo amplius, quia ei nostre sollicitudinis uices in Hispania uniuersa et in Narbonensi prouincia ministrandas iniunximus.

Datum uII Kalendas Maii.



LXu. Urbanus II Guarino, monasterii S. Laurentii Auersani abbati, mitre et annuli usum concedit. 
[MABILL., Annal. Bened., u, 292.]

Anagnie uersabatur nonis Maii Urbanus papa hoc  anno quo tempore apostolice protectionis gratiam impertiit Guarino abbati monasterii Sancti Laurentii martyris, quod iuxta urbem Auersanam situm, iuris beati Petri esse dicitur, et iisdem temporibus de paruo ad magnum excreuisse. Ad hoc uero priuilegium indulgendum ideo se inductum ait pontifex quod illius monasterii fratres Romane Ecclesie tribulationibus et angustiis fideliter communicauerant. Inter alias eius loci prerogatiuas, Guarino abbati eiusque successoribus concedit usum mitre ubilibet in celebrationibus diuinorum; annuli uero tantum in celebratione missarum precipuarum festiuitatum, et consessu conciliorum.

Datum Anagnie per manum Ioannis, S. R. E. diaconi cardinalis, indictione Xu, Nonis Maii, anno  Dominice incarnationis 1092, pontificatus anno u.



LXuI. Urbani II epistola ad Petrum abbatem Cauensem.---De priuilegiis eiusdem monasterio concessis. 
[MANSI, Concil. XX, 652.]

URBANUS episcopus, seruus seruorum Dei, reuerentissimo fratri PETRO, cenobii Cauensis abbati, et successoribus canonice promouendis, salutem et apostolicam benedictionem in perpetuum.

Cum uniuersis sancte Ecclesie partibus pro sedis apostolice auctoritate ac beneuolentia debitores existamus, illis tamen locis atque personis qui specialius ac familiarius Romane adheserint Ecclesie, quique amplioris religionis gratia eminere noscuntur,  propensiori nos inducunt caritatis studio imminere. Apostolice ergo memorie predecessoris nostri Gregorii septimi institutis tenacius adherentes, Cauense cenobium, cui summa religio uiget, quod ipse singulariter dilexit, et sue institutionis priuilegio communiuit, nos quoque huius nostri priuilegii pagina communimus, et ab omni tam secularis quam ecclesiastice persone iugo liberum esse omnino decernimus. Idem namque apostolicus pontifex, dum in Romana sancta Ecclesia archidiaconatus adhuc officio fungeretur, predictum locum a Gisulpho, Salernitano tunc principe, in cuius manu fuerat, postulauit. Cellas quoque plurimas, quas usque ad id temporis spatium idem princeps in manu propria detinuerat, ab ipso acquirens, eidem sancto  loco contulit absolute cum omnibus habitantibus et habitaturis, tam in Cilenti monte eiusque pertinentiis, quam in locis Pasciano, Metelliano, castro Sancti Adiutoris, et pertinentiarum eorumdem locorum, cum iuribus, angariis, parangariis, pensionibus solutis, tam ratione terrarum quam pro quolibet foculari ipsorum locorum, sicut nos ipsi in registro ipsius principis enucleatius uidimus contineri. Quam donationem nos auctoritate apostolica ex certa scientia confirmamus. Preterea Cluniacum locum illum famosum dirigens, inde te ut abbatem predicto monasterio preponeret asciuit, quem deinceps cum uniuersis subiectis siue locis, siue personis, singulariter dilexit, fouit atque tuitus est; mox pontifex factus, eorum libertatem decreti sui pagina  confirmauit, sic prestante Deo ab omnium uiuentium iugo liberum usque ad tempora nostra permansit. Nostris autem diebus Alphanus, Salernitane Ecclesie archiepiscopus, confrater noster, ad eiusdem loci subiectionem modis cepit omnibus anhelare. Nobis itaque disponentibus basilicam ipsius loci dedicare, ille sue Ecclesie minui iura clamitabat, cui nos ex abundanti satisfactionem iuris obtulimus: ille autem, cum ad postulatum et acceptatum actionis terminum peruenisset, actionem aggredi refutauit.

Sic nos presentibus fratribus nostris reuerendissimis episcopis Ubaldo Sabinensi, Oddone Albanensi, Berardo Prenestino, Ioanne Tusculanensi, Brunone Signino, Rangerio Regitano, Gerardo Troiano, Ioanne  Rioppolano, et cardinalibus Ecclesie nostre Hermanno presbytero ex titulo Quatuor Coronatorum, Gregorio presbytero tituli Sancti uitalis, Benedicto presbytero Sancte Susanne, Gregorio ex diaconia Sancte Marie in uia Lata, Ioanne ex diaconia Sancte Marie in schola Greca, Petro ex diaconia in Sancto Adriano, Iacobo ex diaconia Sancti Eustachii, et Tencrone ex diaconia Sancti Georgii ad uelum aureum, diaconibus, astante etiam dilectissimo filio nostro duce Rogerio cum innumera clericorum et laicorum turba, prestante Domino nostro Iesu Christo, cuius uicem, licet immeriti, gerimus in terris, ad honorem summe et indiuidue Trinitatis manibus nostris propriis in eodem loco, qui Metelliana Caua uulgariter nuncupatur, basilicam dedicauimus die  Nonarum Septembrium, indulgentes eidem monasterio contemplatione cuiusdam prerogatiue specialis caritatis, quam experti fuimus in eodem cenobio, imo potius perfectam religionis obseruantiam, dum adhuc essemus in minoribus ordinibus constituti.

Ut quicunque in statu penitentie, Domino opitulante, fuerit positus, et ad dictum locum accedens, fuerit ibi uno die ante ipsius basilice consecrationem, et per totum diem sequentem, nec non in die Iouis sancti, atque per totam diem ueneris sancti sequentem, de omnibus peccatis, de quibus uere contritus fuerit et confessus, illam indulgentiam et ueniam a Domino consequatur, quam mereretur in eundo et redeundo ad sanctum Iacobum Compostellanum,  reliquis uero temporibus et diebus singulis causa deuotionis illuc accedentes quatuor annorum et totidem quadragenarum indulgentiam suorum peccatorum obtineant de sedis apostolice gratia speciali. Qui uero ad capellam tuam sitam in eodem monasterio, ac eodem die consecratam per uenerabilem fratrem nostrum predictum Brunonem episcopum Signinum, in diebus et festiuitatibus supradictis uenerit, septem annos et totidem quadragenas de indulgentia pro suis peccatis confessis a domino consequatur. Accedentes similiter ad ecclesiam constructam in casali eidem monasterio adiacenti et eminenti, dedicatam ipso die per iam dictum uenerabilem fratrem nostrum Rangerium episcopum Regitanum, in diebus festis predictis, nec non et in  omnibus festiuitatibus uirginis gloriose, ad cuius uocabulum constructa est ecclesia memorata, septem annos et quadragenas totidem de indulgentia a Domino promereantur.

Concedentes et edicto perpetuo confirmantes, ut tam tu quam successores tui per terras tui monasterii habitas et habendas libere possis ecclesias construere, cum cruce signare, aliaque pontificalia et spiritualia exercere, sacrorum ordinum collationis, basilicarum et altarium consecrationis, ac chrismatis confectionis, tibi tuisque successoribus duntaxat abdicata penitus potestate. Decernentes ut tam ipsius cenobii caput, quam ecclesie quas nunc habet, siue plebane fuerint, uel rurales, in ciuitate et diecesi tantummodo Salernitana situate,  ab omni iure et iurisdictione episcopali sint exempte, de plenitudine potestatis et gratia speciali; ita ut nullo iure seu foro contentioso tu uel tui successores fratres ipsius monasterii seu clerici seculares, in predicta ciuitate et diecesi per Salernitanum presulem ac capitulum aliquatenus constringantur, quinimo ecclesie cum omnibus suis iuribus et pertinentiis pleno iure ipsi monasterio sint subdite. Si uero aliquos de tuis monachis, seu clericos seculares, in ecclesiis ciuitatis predicte et diecesi commorantes ad sacros elegeris ordines promoueri, liceat tibi tuisque successoribus quemcunque malueris episcopum conuocare, dummodo catholicus fuerit, sed in aliis diecesibus requisito duntaxat primitus diecesano: de quibus ecclesiis sitis in  iam dicta ciuitate et diecesi nichil diecesanus exigere presumat, imo potius tam monachi, si clerici defuerint, quam ipsi clerici, absque quorumlibet contradictione totum officium sacerdotale, quod animarum cura exigit et requirit, exerceant.

De his autem que a catholicis Christianis eidem monasterio tam inter uiuos quam in ultima uoluntate donata fuerint uel legata a quocunque, uel ubicunque, nulli episcoporum diecesanorum licitum sit, quartam uel tertiam partem in ipsis legatis seu donatis, tam in stabilibus quam in mobilibus, exigere pretextu consuetudinis cuiuscumque. Et si processu temporis per quoscunque contra tenorem  huiusmodi nostre concessionis fuerit per aliquos attentatum, illud ex nunc decernimus iuribus uacuatum, prescriptione in hoc longi temporis non currente. Si quis uero ad eumdem locum uel eius ecclesias sibi sepulturam elegerit, licitum sit tibi tuisque successoribus et fratribus in ecclesiis ipsius cenobii commorantibus ipsum in suo cemeterio sepelire absque cuiuslibet contradictione, dummodo Christianus et catholicus habeatur. Statuimus insuper perpetuo ualiturum, ut quoties inter uassallos eiusdem monasterii orta fuerit questio, quod ipsum quamuis contingat cenobium, liceat tibi tuisque successoribus et partibus [forte patribus] ipsius querelas huiusmodi decidere, iustitia mediante,  iure communi super hoc edito in aliquo non obstante.

Insuper memoratus excellentissimus dux, uisa huiusmodi dedicationis solemnitate, compunctus, ut credimus, diuino Spiritu, nobis et nostro apostolatui attentius supplicauit, ut donationem et confirmationem, quam ipse eidem monasterio facere ob reuerentiam sancte et indiuidue Trinitatis; et suorum peccatorum remedium, intendebat, dignaremur auctoritate apostolica confirmare, nostroque mandaremus inseri priuilegio diligenter. Nos igitur suis in hac parte precibus iustissimis inclinati, in fauorem ipsius loci, quem speciali prosequimur dilectione pariter et deuotione, concessiones et donationes ipsas in nostro presenti priuilegio inseri fecimus ad  cautelam.


Priuilegium Rogerii ducis monasterio Cauensi.

Concessit siquidem predictus dux eidem monasterio in perpetuum, ut patres dicti monasterii absque qualibet contrarietate heredum et successorum suorum possint exigere et recipere integram decimam, partem piscium qui capti fuerint in mari a uallone qui de Gallocauda [Gallocauta] dicitur, usque ad fluuium de Cetra [Cetera], qui est de territorio ipsius monasterii per quinque millia passuum intra mare. Predictum uero monasterium mercimonia sua absque omni datione, solutione, seu exitura, libere uendat, nedum in suis littoribus uel portubus, imo per totum suum ducatum tam ipsum cenobium quam ementes eius mercimonia  liberos constituit perpetuo a qualibet preparatione. Indulsit etiam quod omnes homines quos dictum cenobium habet et habebit in predictis locis, Metelliano, Pasciano, uillula adiacenti, castro sancti Adiutoris in Cilenti monte, et pertinentiis eorumdem locorum, tam clerici quam laici semper sint liberi ab omni exactione pecunie, uel rerum quarumlibet aliarum, quas pro aliqua opportunitate uel causa ipse, sui heredes uel [et] successores aliquando duxerint a suis hominibus faciendas, et ut de ipsis hominibus liberam curam [curiam] et forisfacturas omnes sine ullo suo baiulo uel ministro habeatis, et in curia ipsius monasterii per eius summosam ueniant ad iustitiam faciendam et a iudicibus quos eis statueritis debeant rationabiliter  iudicari, quos et notarios publicos statuendi liberam uobis tribuit facultatem, tam in causis ciuilibus, quam in criminalibus omnibus pretermissis causis, de quibus condemnati legitime debeant mori, de aliis autem criminalibus omnibus, de quibus penam aliam absque morte subire debeant, quidquid uolueritis faciatis. Similiter et de duellis, si ex ipsis causis interuenerint. Appellationes uero si fuerint uestris hominibus opportune, ad uestram curiam appelletur, quoniam quidquid in predictis hominibus locorum ipsorum, et in tenimento in quo morantur, posset ipse dux et eius successores erigere, et statuere, et ordinare, statuendi et erigendi uobis perpetuo tribuit potestatem. Concessit etiam uobis in  perpetuum, ut in quacunque parte sui ducatus tu uel successores tui personaliter fueritis, et unus uel plures homines ibi fuerint ad mortem, uel ad quodlibet supplicium iudicati, possitis eos, sicut uolueritis liberare, et ubicunque per suum ducatum transitum feceritis, obuiosque habueritis in uestro transitu condemnatos, qui ad suspendium uel decollationis supplicium deportentur, ualeatis eos, si uobis placuerit, facere liberari.

Si uero homines uassalli ipsius monasterii uendunt, offerunt, donant, et modis aliis alienant tersas quas ab eodem monasterio tenent, asserantque eorum consuetudines esse ut id possint facere, sanciuit et firmiter inhibuit predictus dux, ut omnes terras, quas ipsi homines ab eodem cenobio tenent, et  que alienantur absque ipsius requisitione, dummodo euidenter appareat quod ipsius monasterii sint, liceat uobis eas capere, et ad dominum ipsius cenobii reuocare, consuetudine aliqua non obstante, nisi forsan, quod terras ipsas habuerint prescriptionibus legitimis uel aliis iustis rationibus inde ualeant se tueri.

Largitus est quoque iam dictus dux ut si quis ex suis comitibus, baronibus, militibus aliisque catholicis hominibus totius sui ducatus, de eo quod ab ipso in feudum tenent, uoluerint in partem uel in totum dicto monasterio offerre et alienare, potestatem illud habeant faciendi qualiter uoluerint, dictumque monasterium bona ipsa ad ipsum taliter deuoluta sine omni sua heredumque et successorum  suorum contradictione liceat percipere, ualeat in suo dominio retinere, et a quolibet seruitio, uel preparatione feudum ipsum, uel pars ipsius, deinceps sit immune. Si uero aliquis tam de uassallis ipsius monasterii, quam de aliis, tenens de bonis suis stabilibus uel mobilibus, sine herede legitimo uel naturali decesserit, uel forisfactum fecerit, per quod ipsa ad manus reipublice de iure possent applicari, licitum sit uobis per uos eadem bona ad uestrum dominium reuocare, omni sua heredum, successorum suorum, officialium contradictione remota, nulla super bonis ipsis potestate sibi uel reipublice reseruata. Tenentes nichilominus bona ipsius monasterii concessit uos posse ad uestram curiam uocare, ad docendum qualiter bona ipsa  teneant: et nisi rationabiliter docuerint bona eadem ad se spectare, uel se prescriptione legitima, uidelicet centenaria, ostenderint se munitos, bona ipsa ualeatis taliter occupata ad dominium eiusdem monasterii auctoritate huius indulgentie reuocare, iure communi super hunc articulum penitus reuocato.

Concessit insuper uobis in perpetuum, ut si tua, successorum et patrum ipsius monasterii manifesta culpa non interuenerit contra eumdem ducem, heredes et successores suos, et predicte sue congregationis futuris temporibus propter quamlibet causam aliam fuerint, uel in totum, uel in partem obliuioni tradite uel omisse, et prescriptio ipsa per  suum sacramentum tunc nobis presentibus prestitum, et per suam hanc sanctionem constituit, ut prorsus irrita reputetur: et quocunque tempore ipsum heredem et successores suos super hoc duxeritis postulandos, dedit et reliquit eis omnibus sub diuine nostreque benedictionis obtentu firmiter in mandatis, ut ipsas omnes concessiones et exceptiones per eorum uobis priuilegia debeant confirmare sine omni pretio et tedio tarditatis; et nullus ipsorum presumat eas infringere uel mutare, sed ipsas illesas seruare debeant et tenere, donec uos in sua heredum et successorum suorum fide sincera fueritis permanentes. Quas concessiones, confirmationes, exceptiones, et indulgentias collatas eidem monasterio per ipsum dilectissimum filium ducem  Rogerium ratificamus, approbamus, et ex certa scientia confirmamus, auctoritate apostolica et plenitudine potestatis.

Decernentes et edicto perpetuo roborantes, ut quicunque dictum monasterium in suis iuribus, possessionibus et libertatibus leserit, aut etiam perturbauerit, liceat tibi, successoribus tuis, et patribus ipsius monasterii, cuiuscunque preeminentie siue status fuerint, ipsos auctoritate presentis nostri priuilegii canonica monitione premissa excommunicare, et excommunicatos fore denuntiare, atque quod absolui non possint, nisi digne satisfecerint; priuilegio eis concesso, uel concedendo quod excommunicari et interdici non possint aliquatenus, non obstante, nisi de indulto huiusmodi  plenam et expressam fecerint mentionem. Si quis autem contra hanc nostri decreti auctoritatem uenire tentauerit, salua sedis apostolice, et legatorum eius reuerentia et dignitate, sciat se B. Petri apostoli gratiam amissurum, et indignatione apostolica feriendum. Obedientes uero et huiusmodi priuilegii scripta seruantes dignam a Deo retributionem recipiant, et benedictionem apostolicam consequantur.


SUBSCRIPTIONES.

    Ego Urbanus catholice Ecclesie episcopus subscripsi.
    Ego Ubaldus Sabinensis episcopus subscripsi.
    Ego Berardus Prenestinus episcopus subscripsi.
    Ego Oddo Albanensis episcopus subscripsi.
     Ego Ioannes Asculanus episcopus subscripsi.
    Ego Bruno Signinus episcopus subscripsi.
    Ego Ioannes Rioppolanus episcopus subscripsi.
    Ego Rangerius Regitanus episcopus subscripsi.
    Ego Gerardus Troianus episcopus subscripsi.
    Ego Hermannus presbyter cardinalis subscripsi.
    Ego Gregorius presbyter cardinalis subscripsi.
    Ego Benedictus presbyter cardinalis subscripsi.


Datum Salerni per manus Ioannis sacre Romane Ecclesie diaconi cardinalis octauo decimo Kalendas Octobris, quinta decima indictione, anno Dominice incarnationis millesimo nonagesimo secundo, pontificatus domini Urbani pape secundi anno quinto.



LXuII. Urbanus II S. Brunoni, Carthusianorum fundatori, et Lanino asserit locum a Rogerio comite concessum et a Theodoro, episcopo Scyllacino confirmatum. 
[Acta sanctorum Bolland. Octobris tom. III, die 6, pag. 643.]


URBANUS episcopus, seruus seruorum Dei, dilectis in Christo filiis BRUNONI et LANINO salutem et apostolicam benedictionem.

Pie uoluntatis affectus studio debet prosequente compleri. Quia igitur nostri officii interest, seruorum Dei quieti, prout Dominus posse dederit, prouidere, petitionibus uestris, filii in Christo karissimi et reuerendissimi, clementer annuimus. Per huius ergo  apostolici priuilegii paginam apostolica auctoritate statuimus ut locus ille, quem inhabitationi uestre, disponente Domino, elegistis, a iugo, potestate, iniuria, molestia omnium hominum omnino liber cum tota silua et monte, terra et aqua in spatium unius leuge [al., leuce] in omni parte adiacenti in uestra omnimodis et successorum uestrorum dispositione permaneat, sicut uobis a dilecto nostro filio Rogerio comite condonatus est, et a confratre nostro Theodoro, Squillacino episcopo, confirmatus. Nemini intra predictum spatium liceat pascue, agriculture seu piscationis aut lignorum occasione aut quacunque ex causa uobis aut uestris successoribus iniuriam aut molestiam irrogare, sed totum secundum uoluntatem uestram possideatis, disponatis, ordinetis  et erogetis. Si quid preterea episcopalis officii indigneritis, ad quem potissimum uicinorum antistitum uolueritis recurrendi presenti decreto liberam licentiam indulgemus. Decimarum quoque usum ex uestris, uel puerorum uestrorum laboribus uestri iuris esse censemus. Quod si que puerorum uestrorum offensa contigerit, in uestra tantum manu omnis eorum correctio maneat. Nec ullus se de his que ad uos pertinent, sine uestra uoluntate occasione aliqua intromittat, quatenus omnipotentis Dei speculationi liberis mentibus insistatis, et ad eius faciei dulcedinem, ipso prestante, peruenire ualeatis. Sane si quis in crastinum archiepiscopus aut episcopus, imperator aut rex, princeps aut dux, comes  aut uicecomes, iudex aut persona quelibet potens aut impotens, huius nostri priuilegii paginam sciens, contra eam temere uenire tentauerit, secundo tertioue commonitus, si non satisfactione congrua emendauerit, cum honoris sui et officii periculo subiacere decernimus, et a Christi atque Ecclesie corpore auctoritate potestatis apostolice segregamus. Conseruantibus autem pax a Deo et misericordia presentibus ac futuris seculis conseruetur. Amen, amen, amen.

Datum per manum Ioannis S. R. E. diaconi cardinalis, pridie Idus Octobris, indictione prima, anno Dominice incarnationis millesimo nonagesimo secundo, pontificatus autem domini Urbani II anno quinto.



LXuIII. Urbani II, epistola ad Raynoldum archiepiscopum Remensem et suffraganeos eius.---Illos reprehendit quod a rege et uxorem dimitti et alteram duci passi sint. 
[MANSI, Concil. XX, 686.]


URBANUS episcopus, seruus seruorum Dei, uenerabilibus confratribus et cepiscopis RAYNALDO Remensi, et suffraganeis eius, salutem et apostolicam benedictionem.

Si sacerdotale quod geritis officium consideratione debita pensaretis, tanti facinoris infamia ad aures nostras saltem impunita non peruenisset. Cum enim domni Isrel speculatores a Deo dati,  impiis impietates suas annuntiare et pro domo Isrel murum opponere deberetis, qualibet ratione uos pati potuisse miramur, ut tam inclyti regni rex, humani pudoris oblitus, diuini timoris immemor, contra ius, contra fas, contra legum et canonum sanctiones, contra totius catholice Ecclesie consuetudines, et suam uxorem inordinate relinqueret, et propinqui sui coniugem amore sibi nefario copularet. Quod factum utique et regni totius confusionem, et Ecclesiarum uestrarum dissipationem portendit, et ad animam uestram redundat infamia. Peccanti enim, cum possis, non contradicere, consentire est. Te autem, carissime confrater Raynoldo, noxa hec maxime impetit, pro eo quod Siluancetensis subiectus tibi episcopus, hoc publici  adulterii crimen, suo, ut audiuimus, firmauit assensu, cum mechis illis benedictionis sacerdotalis manum imposuit. Quod etsi licite nuberent, bigamis tamen impendi secundum canones non liceret: nunc igitur uobis apostolica auctoritate precipimus ut his uisis apicibus, quod etiam non iubentibus nobis iamdudum fecisse uestram prudentiam decuisset, mature conuenire curetis regem, et ex Dei nostra pariter et uestra parte instanter commoneatis, arguatis, obsecretis, increpetis, et a tanto tamque horrendo facinore desistere compellatis. Quod si contempserit, et nobis et uobis necessitas imminebit, ut ad ulciscendas diuine legis iniurias pro nostri officii debito accingamur, et Phinees gladio Madianitas adulteros perforemus.

 Eamdem quoque instantiam pro ereptione confratris nostri Carnotensis episcopi adhibete. Quod si monitis uestris, qui eum cepit, obtemperare contempserit, uos et ipsum excommunicationi subiicite, et castellis in quibuscunque eum retinuerit, et terre eius diuinum officium interdicite, ne similia deinceps in uiris huius ordinis presumantur. Ut ordinem uestrum diligitis, ita hoc accelerare omnibus modis satagetis. ualete.

Data sexto Kalendas Nouembris, anno uidelicet Dei Christi 1092.



LXIX. Urbani II epistola ad Goffridum, abbatem S. Albini Andegauensem, et Bernonem, abbatem S. Trinitatis uindocinensis.---Illos hortatur ut suam de eorum controuersia sententiam obseruent. 
[MANSI, Concil. XX, 684.]


URBANUS episcopus, seruus seruorum Dei, dilectis in Christo filiis GOFFRIDO abbati Sancti Albini Andegauensis, et BERNONI abbati Sancte Trinitatis uindocinensis, salutem et apostolicam benedictionem.

Anno Dominice incarnationis 1092, pontificatus nostri u, indictione I, cum essem in prouincia Calabrie apud monasterium Sancte Marie que dicitur de Matina, monachi Sancti Albini, Girardus prior, Milo, Stephanus, aduersus monachos Sancte  Trinitatis de uindocino, Frotmundum priorem, Ingebaldum ostiarium, qui presentes aderant conquesti sunt quod uindocinenses fratres ecclesiam Sancti Clementis Credonensis, que a monachis Sancti Albini iuste secundum illorum temporum consuetudinem acquisita, et per triginta annos quiete et sine interruptione possessa, uiolenter ablatam iniuste detinerent. Qui cum suis instrumentis et rationibus causam suam defendere niterentur, primo die proclamationis res diu et multum uentilata nullo potuit fine terminari, secundo uero die similiter multum discussa, ad nullum tamen est finem deducta, die autem tertio, XII scilicet Kalendas Decembris, residentibus nobis in Anglone ciuitate Apulie,  presidentibus religiosis et uenerabilibus tam episcopis, quam sancte Romane Ecclesie cardinalibus, siue diaconibus; astantibus etiam nobilibus Romanis et comitibus Apulie gloriosissimis, Boamunte et Guillelmo; re iterum diu et multum inquisita, tandem inspirante Deo lucidius eluxit in quam potius partem iustitia declinaret. Cum enim utraque pars suis nobis allegationibus obuiaret, et hinc pactionem abbatum, confirmationem pontificum, Romane Ecclesie legatorum, illinc uero legitimum introitum, et canonicam triginta annorum possessionem nobis opponerent, nos qui omnium fidelium causas equa lance pensare debemus, utriusque utilitati prouidentes, ipsam litem concordie conuenientis equitate decidere maluimus. Omnes igitur qui nobiscum  aderant hanc sententiam collaudantes, consentientibus predictis utriusque cenobii fratribus, et in manus nostras fidem pollicendo firmantibus, concordia et pax inter eos hoc modo posita est; ut scilicet uindocinenses monachi de his tribus ecclesiis, aut ecclesiam Manitilium uel Sancti Saturnini, siue Sancti Ioannis supra Ligerim, unam quam congregatio tota Sancte Trinitatis elegerit, cum omnibus que ad eamdem ecclesiam tam mobilibus quam immobilibus interius exteriusque ad presens pertinent, infra dies triginta postquam domum redierint monasterio Sancti Albini in perpetuum tradant. Fratres itaque S. Albini omnem litem omnemque calumniam ex causa hac in manus nostras et uindocinensium  fratrum refutarunt: uindocinenses uero unam supradictarum ecclesiarum in manus nostras reddiderunt, et per nos eosdem monachos inuestierunt. Presenti igitur auctoritate fraternitatem uestram admonemus, et precipimus, ut hoc pactum a nobis intentione pacis et quietis dispositum et statutum, omni tempore deinceps ratum et inconcussum teneatis et obseruetis. Quecunque autem pars hanc nostre decisionis sententiam non susceperit, uel transgredi presumpserit, tam canonum seueritati subiaceat, quam legitime compositionis penam, id est auri centum librarum sustineat et a causa penitus cadat.

Data Tarenti uIII Kal. Decemb.



LXX. Urbani II epistola ad Robertum Flandrie comitem.---Ut a uexandis clericis abstineat. 
[MANSI, Concil. XX, 745.]


URBANUS episcopus, seruus seruorum Dei, dilecto filio suo ROBERTO, totius Flandrie strenuo militi, salutem et apostolicam benedictionem.

Memento, carissime fili, quantum omnipotenti Deo debeas, qui te contra uoluntatem parentum tuorum de paruo magnum, de paupere diuitem, de humili gloriosum principem fecit, et quod maximum est, inter seculi principes rarum, dote litterarum, scientie atque religionis donauit. Eius igitur memoresto, qui te talem fecit et omnibus modis elabora ut tantis beneficiis non inueniaris ingratus. Honora  igitur eum in Ecclesiis suis, et ulterius sub aliqua occasione eos qualescunque sint uexare minime presumas, nec eorum predia in tuos usus post eorum exitum redigas. Nec pecuniam seu quecunque de patrimonio suo eis dimittunt, uiolenter auferas. Sed libera sit eis facultas et Deo seruiendi, et res sui patrimonii cuicunque uoluerint impendendi. Quod si pretendis hoc ex antiquo usu in terra tua processisse, scire debes Creatorem tuum dixisse: »Ego sum ueritas,« non autem usus uel consuetudo. Que ergo diximus, fili carissime, uolumus et per beati apostolorum principis claues precipimus ut obserues, et super libertate clericorum te Christum honorantem honorifices; ipse uero attestatione sui ipsius honorificantem se honorificabit. uale.

 Data Castraneti Iu Nonas Decembris.



LXXI. Urbani II epistola ad clerum et populum Atrebatensem.---Ut, excusso iugo Cameracensis episcopi, episcopum eligant a metropolitano consecrandum. 
[MANSI, Concil. XX, 671.]

URBANUS episcopus, seruus seruorum Dei, clero et populo Atrebatensi, salutem et apostolicam benedictionem.

Atrebatensis Ecclesia, una ex nobilioribus Ecclesiis comprouincialibus Remensis metropolis, solemnibus canonum monumentis feta, olim principalis sedes episcopatus fuit, proprium pontificem habuit;  suam diecesim et cetera pontificalia iura firmis antiquitate rationum instrumentis obtinuit. uolumus itaque et apostolica auctoritate precipimus ut, iugo Cameracensis subiectionis ab Ecclesia uestra excusso, et recepta dignitate primis temporibus rationabili firmitate possessa, cardinalem episcopum uobis et Ecclesie uestre utilem eligere, et electum per manum metropolitani uestri consecrare, et Ecclesie uestre incardinare studeatis. Ei uero qui canonico consensu cleri et populi electus fuerit, apostolica auctoritate interdicimus ne impositam sibi electionem dissimulatione aliqua huius noue ordinationis subterfugiat. Solet enim fieri ut Ecclesie persecutionis tempore suis ordinibus, suis populis, subsidiis etiam temporalibus destitute, aliis temporaliter  committantur Ecclesiis; postquam uero his quibus imminute fuerant, Deo donante, abundare ceperint, pristinam recipiant dignitatem.

Castraneti, Iu Nonas Decembris.



LXXII. Urbani II epistola ad Rainoldum Remensem archiepiscopum.---Mandat ut, quem clerus populusque Atrebatensis elegerint, episcopum consecret. 
[MANSI, Concil. XX, 670.]

URBANUS episcopus, seruus seruorum Dei, dilecto confratri RAINOLDO, Remorum archiepiscopo, salutem et apostolicam benedictionem.

Nouerit tua fraternitas quod Atrebatensis Ecclesia una ex nobilibus Ecclesiis Remensis metropolis fuit, et pontifices uiros religiosissimos et cetera  pontificalia iura firmis rationum monimentis obtinuit. Mandamus itaque tibi atque precipimus ut illum, quem Ecclesia illa canonico consensu cleri et populi sibi in episcopum elegerit, consecrare et eidem Ecclesie incardinare non differas. Solet enim fieri ut Ecclesie persecutionis tempore suis ordinibus, suis populis, subsidiis etiam temporalibus destitute aliis temporaliter committantur Ecclesiis; postquam uero his quibus imminute fuerant, Deo disponente, abundare ceperint, pristinam recipiant dignitatem. Solius etenim apostolici est episcopatus coniungere, coniunctos disiungere, aut etiam nouos construere. Fretus itaque nostra auctoritate id ne timeas adimplere. uoluntatis etenim nostre est Remensis [f., Remensi et mos, episcopatuum. HARD.] Ecclesie  olim XII episcopatum dignitatem, Deo cooperante, in pristinum gradum reuocare.



LXXIII. Urbani II epistola ad Guimundum episcopum Auersanum.---Id quod de Richardo, filio Burrelli, fecerit, probat. 
[GRATIANI Decret., causa XXIu, qu. 2, cap. 3.]

Sane quod super Richardo filio Borelli uestra fraternitas egisse innotuit pro zelo Dei, et animarum caritate, laudamus. Sed non adeo timendum, non adeo est uobis ab eius eleemosynis abstinendum. Inter ceteros quippe nostra fidei patres beatus Leo papa doctor egregius [quibus uiuis, inquit, non  communicauimus, nec mortuis communicare debemus]. Constat ergo quoniam quibus uiuis  communicauimus, mortuis quoque communicare possumus. Nos plane inter duo oppugnantia positi, inter impios uidelicet et schismaticos, schismaticis ullo modo communicare non possumus, aut licet: peccatoribus uero, et predonibus dispensatiue propterea communicauimus, quia et Ecclesiam hactenus sustentauerunt et se fideles in posterum pollicentur. Alioquin oportet nos de huius mundi partibus exire. Sub qua etiam sponsione nos ei nuper in beati Petri natalitiis absolutionem indulsimus. Quia ergo predictus uir neque nominatiue excommunicatus, neque communicans cum excommunicatis ex nomine exiit, sed in Domini sui  fide atque seruitio permansit, licet nobis dispensatiue, id est, quandiu eos patimur, eius eleemosynis communicare et defuncti animam Christiane religionis modis omnibus adiuuare.



LXXIu. Urbani II epistola ad Anselmum Mediolanensem archiepiscopum.---De reconciliatione lapsorum. 
[MANSI, Concil. XX, 645.]

Discretioni nostre uidetur, quatenus secundum precepti nostri tenorem, quando secundum ecclesie uestre morem sacros daturos quibuslibet aliis ordines benedicere ceperis, eos, quos tua duxerit solertia reconciliandos, inter benedicendum et manus imponendum facias interesse; quibus cetera omnia  consecrationis instrumenta preter unctionis explebis, et sic ac sancta ministeria reconciliabis.



LXXu. Guernerio Merseburgensi conceditur ut clericus qui lapide iacto puerum interemerat, suscepta sempiterna penitentia, in suo ordine permaneat. 
[GRATIANI, Decret., causa I, dist. 50, cap. 37.]

Clerico iaciente lapidem puer dicitur interemptus. Nos pro amore tuo in suo ordine eum permanere permittimus: ut tamen semper in penitentia et timore permaneat.



LXXuI. Urbani II epistola ad Albertum episcopum Metensem.---Ut in sacerdotem quemdam, dignitatem Simoniace adeptum mansuetudine utatur. 
[GRATIANI, Decret. C. I, qu. 5, c. 3.]


Presentium portitorem, quem parentum incuria per pecuniam non episcopo, sed cuidam principum eius datam, inuitum sacerdotii dignitatem obtinuisse significasti, licet sancti canones deponendum esse testentur, tamen, quia culpam istam nesciens et coactus commisit: et quia ab eodem ordine ut deponeretur, supplicauit ultroneus, ex consideratione discretionis  magis quam ex rigore canonum, misericordie uiscera adhibendo ipsum in eodem ordine esse, fraternitati tue consulimus: ita tamen, ut si + Ecclesia illa, cui deseruit + sacerdotum penuriam non patitur,  suspensus a sacerdotali officio permaneat: quod si fortasse Ecclesie utilitas exegerit, ut curam regiminis assumat, liceat ei ex concessione sui episcopi fratrumque obedientia sacerdotali officio fungi.



LXXuII. Urbani pape II epistola ad uniuersos episcopos Britannie.---Dolensi episcopo concedit pallium, saluo iure Turonensis Ecclesie. 
[MARTEN., Thesaurus anecd., III, 878.]

Expetendi pallii gratia confrater noster R. [Rollandus], Dolensis episcopus nostro se conspectui representans, sancti predecessoris nostri Gregorii uII litteras obtulit, quas idem apostolicus pontifex pro Eueno Dolensi episcopo uestre fraternitati  mandauerat. Illarum itaque litterarum tenore continebatur quod eidem Eueno predictus pontifex pallii usum pro uestra et totius prouincie dilectione concesserit, ea conditione intersita ut opportuno tempore exhibere se nullatenus recusaret ad discutiendam querimoniam quam Turonensis archiepiscopus de subiectione sedis illius, et de negata sibi obedientia, iampridem apud suam et antecessorum suorum fecerat audientiam. Sequitur post hec in eisdem litteris: »Quod si ratione et iustitia demonstrante, ut ei subiecta esse debeat apparuerit, nos quidem sancte Turonensis Ecclesie ius suum conseruari, et debitam subiectionem a Dolensi Ecclesia exhiberi uolumus et apostolica auctoritate censemus. Usum  tamen pallii non minus huic suisque successoribus, donec eorum introitus et uita probabilis fuerit, concedimus et firmamus. Si uero ab huius subiectionis iugo eam solutam esse legali defensione constiterit, quecunque sibi dignitatis priuilegia de cetero competere uisa fuerint, apostolica non denegabit auctoritas, atque interim ut ei sicut archiepiscopo subiectionem et obedientiam exhibeatis presenti auctoritate constituimus.« Predictus itaque confrater et cepiscopus Roll. coram fratribus nostris super Euangelia sancta iurauit quia papa Gregorius uII harum litterarum sententiam miserit episcopis Britannie, et in exemplari illo nec minus nec amplius haberetur quam in litteris quas ipse misit. Sic nos de apostolicarum litterarum ueritate firmati, predicto confratri  nostro sub eadem conditione pallii munus ex apostolice sedis liberalitate concessimus. Eum ergo ad uos auxiliante Domino remittentes, dilectioni uestre litteris presentibus commendamus, ut ipsum cum omni honore et reuerentia suscipientes, ad restituendum suscepte Ecclesie statum fraternis affectibus et officiis adiuuetis.



LXXuIII. Urbani pape II epistola ad principes et populum Dolensis Ecclesie.---Ut ablata Dolensi Ecclesie bona restituant. 
[MARTEN. ubi supra, col. 879].

Audiuimus Dolensis Ecclesie bona ita per uestram uiolentiam usurpari, ut nichil iustitie de rebus eiusdem  Ecclesie frater noster Dolensis archiepiscopus R. [Rollandus] ualeat obtinere. Mandamus igitur dilectioni uestre ne ecclesie ipsius bona ulterius retinere inuito episcopo presumatis; alioquin sedis apostolice indignationem inuenietis, et quamcunque in uos sententiam idem frater noster canonica auctoritate dictauerit, nos auctoritate apostolica confirmabimus.



LXXIX. Urbanus II canonicorum Sancti Pauli Narbonensis propositum uitam regularem profitendi confirmat. 
[Gallia Christiana, tom. uI, Instr., p. 26, ex archiu. archiepisc. S. Pauli Narbon.]

URBANUS episcopus, seruus seruorum Dei, dilectis  in Christo filiis GUILLELMO abbati, et eius fratribus in ecclesia Beati Pauli secus muros Narbone sita, uitam regularem professis, et eorum successoribus in regularis uite obseruantia permansuris in perpetuum.

Pie uoluntatis affectus prosequente debet studio confoueri, ut ecclesiastica utilitas apostolice sedis fauore uires accipiat et accrescat. Omnipotenti Domino, cuius melior est misericordia super uitas, gratias egimus, quia sanctorum Patrum uitam probabilem renouare proposuistis, et apostolice instituta doctrine primordiis Ecclesie sancte insolita, sed crescente iam pene deleta, resuscitare instinctu sancti Spiritus deuouistis. Due enim ab Ecclesie sancte primordiis uite eius sunt filiis institute; una  qua infirmorum debilitas retinetur; altera qua fortiorum uirtus beata perficitur: una remanens in Segor paruula, altera ad montis altiora conscendens; alteram tenentes inferiorem, bonis terrenis utuntur; alteram sequentes superiorem, bona terrena despiciunt et relinquunt. Hec autem, que a terrenis diuino fauore diuertitur, in duas pene eiusdem propositi portiones, canonicorum scilicet et monachorum: hec secunda per diuinam misericordiam frequentata satis iam seculo uniuerso elucet; prima uero, decalescente feruore fidelium, iam pene omnino defluxit: hanc martyr et pontifex Urbanus instituit, hanc Augustinus suis regulis ordinauit, hanc Hieronymus suis epistolis informauit. Itaque non minoris pene estimandum est meriti uitam hanc Ecclesie  primitiuam aspirante et prosequente Domini Spiritu suscitare, quam florentem monachorum religionem eiusdem Spiritus perseuerantia custodire. uestrum ergo uotum, uestrum propositum nostri auctoritate officii confirmamus, et firmos uos in eo persistere adhortamur, et tanquam Deo exhortante per nos obsecramus. Quandiu igitur in huius religionis obseruantia uos ac uestri permanserint successores, nos Ecclesiam uestram sub apostolice sedis tuitione fouendam recipimus, saluis tamen priuilegiis et iure canonico Narbonensis antistitis. Quia uero in uobis adhuc quidam sunt qui ne dum se huic proposito deuouerunt, statuimus atque censemus ut, illis aut ad regularem uitam conuersis, aut de seculo emigrantibus  uestre Ecclesie bona omnia, que nunc in potestate ipsorum detinentur, et que deinceps uestre Ecclesie collata fuerint, in usum regularium cedant, nec ullus ibi fiat uel ordinetur canonicus, nisi qui canonice se uicturum professus fuerit. Abbatem, qui et prepositus dicitur, alium eis preferri auctoritate apostolica prohibemus, nisi quem sue professionis communis electio fratrum regulariter uiuentium de suo collegio uel de alieno, si necesse fuerit, cum archiepiscopi consilio secundum Deum decreuerit eligendum, et hoc ad edificationem, non ad destructionem. uos ergo filii in Christo karissimi dilectionis nostre studiis semper prestantioribus respondentes, strenue que Deo promisistis implere satagite. Luceat lux uestra coram  hominibus, ut uideant opera uestra bona, et glorificent Patrem uestrum qui in celis est , cuius Patris, hec ut firma permaneant, et Filii, et Spiritus sancti uirtute sancimus.

Datum Troie per manus Ioannis, sancte Romane Ecclesie diaconi cardinalis, XIu Kalend. Aprilis, indictione prima, anno Dominice Incarnationis 1093, pontificatus autem domini Urbani pape secundi anno uI.



LXXX. Urbani II epistola ad Rainaldum archiepiscopum Remensem.---Iterum mandat ut Ecclesie Atrebatensi episcopum preficiendum curet. 
[MANSI, Concil. XX, 670.]

 URBANUS episcopus, seruus seruorum Dei, dilecto in Christo fratri et cepiscopo RAINALDO Remensi salutem et apostolicam benedictionem.

Atrebatenses clerici cum fraternitatis tue litteris ad nostram presentiam redierunt pro restitutione Ecclesie sue suppliciter implorantes. Sustinuerunt autem Cameracensium clericorum aduentum usque ad tempus quod utrisque in prouinciali concilio fuerat constitutum. Ceterum Cameracensium ante nos nullus aduenit. Nos igitur idipsum repetitis litteris fraternitati tue significamus, idipsum precipimus. Omnino enim uolumus ut Remensis metropolis ad integritatem antique dignitatis annuente Domino reducatur. Ideoque omnino precipimus in Atrebatensi  Ecclesia episcopum ordinandum, nisi forte eiusdem urbis possessionem Cameracensis Ecclesia ualeat auctoritatis Romane priuilegio uindicare. Hoc enim iustitie ratio exigit, animarum utilitas postulat, Ecclesie honor implorat. Quod si forte emulorum uereris inuidiam, et obsequentium latratus pro grauitate tue religionis horrescis, quemcunque in prefata Ecclesia te annuente clerus et populus secundum Deum elegerit, ad nos cum communi decreto et sollicitudinis tue litteris transmittatur. Nos cum diuine gratie adiutorio, saluo Ecclesie tue iure, eum tanquam B. Petri manibus consecrabimus



LXXXI. Urbani II epistola ad clerum et populum Atrebatensem.---Que superiore epistola Rainaldo archiepiscopo, eadem illis scribit. 
[MANSI, Concil. XX, 671.]


URBANUS episcopus, seruus seruorum Dei, dilectis filiis clero et populo Atrebatensi salutem et apostolicam benedictionem.

Duo Ecclesie uestre clerici confratris nostri reuerendissimi Remorum archiepiscopi litteras offerentes ante nostram presentiam redierunt pro restitutione Ecclesie uestre suppliciter implorantes; sustinuerunt autem Cameracensium clericorum aduentum usque ad tempus quod utrisque fuerat in  prouinciali concilio constitutum. Ceterum Cameracensium ante nos nullus aduenit. Nos igitur id ipsum repetitis litteris significamus, idipsum precipimus. Omnino enim uolumus ut Remensis metropolis ad integritatem antique dignitatis, annuente Domino, reducatur. Ideoque omnino precipimus in Ecclesia uestra episcopum ordinandum, nisi forte eiusdem urbis uestre possessionem Cameracensis Ecclesia ualeat Romane auctoritatis priuilegio uindicare. Quod si se ab huius nostre preceptionis effectu uester archiepiscopus prouida dissimulatione subtraxerit, uos quemcunque in pastorem uobis ipso consentiente secundum Deum elegerit, ad nos cum communi decreto et eiusdem archiepiscopi litteris transmittere procurabitis; nos eum, saluo Remensis  Ecclesie iure, opitulante diuina gratia, consecrabimus.



LXXXII. Urbani II epistola ad clerum et populum Ambianensem.---Illos iubet Gerewino episcopo, de Simonia purgato, obedire. 
[BALUZ., Miscell. edit. Luc., II, 176.]

URBANUS episcopus, seruus seruorum Dei, clero et populo Ambianensi salutem et apostolicam benedictionem.

Accusationem Simoniace prauitatis uenerabili fratri nostro Gerewino uestro episcopo, coram metropolitano et comprouincialibus episcopis intentatam,  nos quidem uires nullas habere censuimus, quia ad unius, presertim infamis aut minus idonei, uocem contemnendum neminem arbitramur. Ideoque cum nullus ad nos aduersus eum canonice accusationem attulerit, nos nullam ab eo expurgationem duximus exigendam. Ipse tamen, opinionis sue religionis in posterum prouidens, ultro se tactis sacrosanctis Euangeliis expurgauit quod pro abbatia Sancti Ricarii aut pro Ambianensi episcopatu pecuniam ipse nec dedit nec promisit, nec pro se ipso alius se sciente. Quamobrem a presentis accusationis lesione liberum arbitrantes, ad uos cum nostre gratie plenitudine remandamus. uobis itaque officii nostri auctoritate precipimus ut eum tanquam pastorem proprium obedientia debita uereamini et  eius monitis obsequamini, ut errata preterita corrigentes, ad Dominicorum preceptorum obseruantiam conuertamini. Clericos quos contra sanctorum canonum disciplinam mulieribus copulari, contempto catholice Ecclesie usu, accepimus, apostolica auctoritate precipimus ut ab huiusmodi aliisque quibus inuoluuntur flagitiis omnino desistant, et secundum antistitis sui iudicium diuine se mancipent seruituti. Si uero, quod absit, nostra preceptione contempta, uestro antistiti ad salutis uestre iacturam pertinaciter resistere ulterius presumpseritis, quamcunque in uos sententiam iustitia dictante protulerit, nos auctoritatis nostre pondere confirmamus.

Data Xu Kal. Augusti.



LXXXIII. Epistola Urbani pape II ad omnes fideles.---De ecclesia Sancte Marie Casinensis monasterii a se consecrata, et priuilegio munita. 
[MANSI, Concil. XX, 643.]


URBANUS episcopus, seruus seruorum Dei, uniuersitati Christi fidelium notum in perpetuum.

Diuine miserationis intuitu, cuius munere, licet immeriti, catholice Ecclesie presidemus, et uniuerse fidelium potestates consistunt, condecet apostolice sedis piam sollicitudinem et benignam principum magnificentiam ecclesiarum debitam curam gerere, et pro earum pace et quiete cum omni diligentia misericorditer insudare: quatenus  id diuina operante clementia, quique iura sua equo moderamine possidentes, prelati simul et subditi, pariter attingere ualeant ad promissa fidelibus gaudia sempiterna. Nos itaque in Casino monte filiorum nostrorum Rogerii ducis et Boamundi fratris eius, et Ursonis abbatis, precum instantia fatigati, cum multitudine confratrum nostrorum episcoporum ad consecrandum Bantinum monasterium in honore Dei Genetricis constructum eadem auxiliante peruenimus; cumque opitulatione Domini consecrationibus eius nostris deuotis manibus rite peractis, eorumdem uirorum illustrium et suorum comitum et baronum interuentionibus piis, ad summam eiusdem libertatem, securitatem  et pacem, a monasterio ipso, et ecclesiis eius, et rebus ac locis omnibus suis habitis et habendis, omnia episcopalia iura et publicas omnes exactiones apostolica auctoritate generali perpetua constitutione exclusimus. Attamen a sola tantum Acherontina ecclesia Sancte Anastasie intra muros ciuitatis constructa Acherontino archiepiscopo annis singulis unam auri unciam suscipere indulgemus. Hec interea irrefragabiliter statuentes, ut chrisma, oleum sanctum, consecrationes altarium seu basilicarum, ordinationes cleriorum suorum, et cetera spiritualia sacramenta, ab episcopis diecesanis, uel quibuscunque catholicis Bantini monasterii fratres accipiant, qui mandato apostolice sedis et auctoritate suffulti faueant, et eisdem  petentibus fratribus eadem sacramenta gratis et sine aliqua prauitate exhibeant. Insuper autem B. Petri apostolorum principis auctoritate sancimus ut omnes cuiuscunque conditionis homines clericos et laicos, qui in morte uel uita ad prescriptum monasterium, et ecclesias eius, et loca cum rebus suis transire, aut in suis domibus commorantes quelibet bona temporalia sua eleemosynarum largitione conferre uoluerint, nullius contradictio inhibeat, et iisdem quecunque contulerint, patrocinio apostolice sedis iidem fratres quiete et generaliter libera perpetuo possidebunt.

Decernimus etiam ut nulli omnino hominum prefatum monasterium temere perturbare, aut eius possessiones auferre, minuere, uel ablatas retinere,  seu quibuslibet uexationibus fatigare [deest forte audeant], omni titulo super ea re quarumlibet oppositionum semper excluso. Indulgemus autem eis hec omnia apostolice sedis paterna pietate, inducti et confratrum nostrorum discreto consilio, et predictorum uirorum nobilium strenuo interuentu, et quia monasterium ipsum post introitum Northmannorum cum intrinseca sui exspoliatione, et locorum suorum miserabili depopulatione cum sacrilegiis usurpationibus episcoporum innumera lugenda detrimenta et indigna sustinuit, que breuiatim in priuilegio comitis Amici notantur. Talibus ergo rationibus apertis commota uiscera pietatis apostolice sedis, monasterium idem cum rebus omnibus suis habitis et habendis, tanquam beati  Petri possessionem, cuius est et ius et proprietas a iuribus uniuersis, atque seruitiis cuiuslibet dignitatis uel ordinis omnium hominum, anathematis gladio digne subtrahunt et defendunt. Ad indicium autem percepte huius a Romana Ecclesia libertatis per annos singulos auri unciam nobis nostrisque successoribus eiusdem monasterii abbates persoluent.

Si qua igitur in futurum ecclesiastica secularisue persona hanc nostre constitutionis paginam sciens, contra eam temere uenire tentauerit, secundo tertioue commonita, nisi reatum suum digna satisfactione correxerit, potestatis honorisque sui digni tate careat, reamque se diuino iudicio existere de  perpetrata iniquitate cognoscat, et a sacratissimo corpore ac sanguine Dei et Domini redemptoris nostri Iesu Christi aliena fiat; atque in extremo examine diuine ultioni subiaceat. Cunctis autem eidem sua iura seruantibus sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant. Amen, amen.

Sequebantur ista subscriptiones atque sigilla. Porro pontificium signum, in quo apostolorum nomina, et a tergo imagines plumbo fuse habentur, cum eiusmodi in extimo circulo inscriptione legitur: BENEDICTUS DEUS ET PATER DOMINI NOSTRI IESU CHRISTI.



LXXXIu. Urbanus II statuit ut qui diebus certis monasterium S. Marie adierint, peccatorum absolutione fruantur. 
[UGHELLI, Italia sacra, uII, 27.]


URBANUS episcopus, seruus seruorum Dei, ad perpetuam rei memoriam, ad honorem summe et indiuidue sanctisssimeque Trinitatis.

Perpetuis temporibus durature ipse stationes et indulgentie per Urbanum papam secundum religioso et uenerabili monasterio Sancte Marie de Pauso, uulgariter nuncupato Deuentuum, cuius ecclesiam idem summus pontifex manibus propriis consecrauit, die nono Kalendas Septembris, concesse contemplatione  cuiusdam prerogatiue spiritualis sanctitatis, quam expertus fuit in eodem cenobio, imo potius propter perfectam religionis obseruantiam dum esset in eodem cenobio in minoribus ordinibus constitutus, uidelicet quod omnes fideles causa deuotionis dictum monasterium uisitantes predicta die Nonas Kalendas Septembris, et per totum diem sequentem, necnon in die Iouis sancti, et per totum ueneris sancti, et per octauam, et festa Resurrectionis sequentia, et in omnibus festiuitatibus beate uirginis Marie de omnibus peccatis de quibus confessi fuerint, uel saltem contriti, cum proposito confitendi, plenariam consequantur indulgentiam, et gaudeant omnibus indulgentiis plenariis perpetuis,  et temporalibus gratiis et remissionibus, quibus gaudent personaliter ciuitas et ecclesia Sancti Iacobi de Compostella; reliquis uero temporibus et diebus festiuis, causa deuotionis illuc accedentes, quatuor annos et totidem quadragenas de uera indulgentia consequantur, de sedis apostolice gratia speciali. Qui uero capellam maiorem ipsius monasterii eadem die consecratam per uenerabilem fratrem Brunonem episcopum Signanum, in diebus festiuis et omnibus diebus Dominicis totius anni uisitauerint, septem annos et totidem quadragenas de uera indulgentia consequantur. uisitantes etiam ecclesiam constructam in casali ipsius monasterii, consecratam per uenerabilem fratrem Rogerium episcopum . . . . . ipso die IX Kal. Septembris, et omnibus diebus Dominicis  et festiuis, et etiam in diebus festiuis beate uirginis Marie, ad cuius honorem constructa est et suo uocabulo nuncupata, predictam indulgentiam annorum septem et totidem quadragenarum consequantur.


Apparent hec omnia ex bulla plumbea.

Datum Salerni per manus Ioannis, sancte Romane Ecclesie diaconi cardinalis, decimo octauo Kalendas Octobris, indictione prima, anno Domini millesimo nonagesimo tertio, pontificatus Urbani pape secundi anno sexto.



LXXXu. Urbani II epistola ad Raynoldum Remensem archiepiscopum.---Illum uituperat quod electum Atrebatensem nondum consecrauerit. 
[MANSI, Concil. XX, 671.]


URBANUS episcopus, seruus seruorum Dei, reuerendissimo confratri et cepiscopo RAYNALDO Remensi, salutem et apostolicam benedictionem.

Quod de Atrebatensi Ecclesia constituimus, cum pro animarum salute multiplici, tum pro uestre metropolis redintegratione, tum etiam pro iustitie exhibitione perfecimus. Etsi enim in tempore frater fratri. soror sorori uel annis minor, uel infirmitate defectior committatur, non tamen idcirco cum ad  emancipationem uenerit, tutele eius uel cure legalibus sanctionibus subiacebit. Grauamur igitur quod huic nostre constitutioni, et tue metropolis restitutioni tandiu tam obstinaciter restitisti, et electum Atrebatensis Ecclesie consecrare usque hodie distulisti. Tue igitur reuerentie presentium litterarum auctoritate precipimus ut eumdem electum, postquam has litteras uideris, infra triginta dierum spatium consecrare procures, omni tortitudine semota, omni dissimulatione postposita. Quod si fortassis occultiori aliquo consilio adimplere nolueris, eum ad nos cum litterarum tuarum astipulatione transmitte. Si uero et hoc contempseris, nos eum ad nos uenire precipimus consecrationis gratiam recepturum.



LXXXuI. Urbani II epistola ad Lambertum Atrebatensem episcopum.---Illi gratulatur ac de superioribus ad Raynaldum litteris significat 
[MANSI ubi supra, col. 672.]


URBANUS episcopus, seruus seruorum Dei, dilecto confratri et consacerdoti LAMBERTO, Ecclesie Atrebatensis electo, salutem et apostolicam benedictionem.

Letamur propter te in Domino, frater carissime, quia ipso disponente in Atrebatensi Ecclesia, que tandiu proprii pastoris solatio caruit, nunc tandem  secundum nostrum preceptum nouus pastor electus es. Speramus etenim per diuinitus tibi datam scientiam et religionem quorumdam uestratium relatione nobis insinuatam, maximum eidem Ecclesie et corporalium et spiritualium rerum commodum adfuturum. Scire autem te uolumus de consecratione tua archiepiscopo scripsisse. Tu igitur eius conspectui te presentare procura. Quod si ille infra triginta dies postquam nostras litteras acceperit, te consecrare noluerit. nos te quantocius potueris ad nos uenire precipimus. Interim commisse tibi Ecclesie bona interius exteriusque custodi.

Data u Idus Octobris.



LXXXuII. Urbani II pape epistola ad Geraldum abbatem Monasterii Noui Pictauiensis.---Adiudicatam canonicis in concilio Santonensi ecclesiam S. Nicolai secus muros urbis Pictauiensis confirmat Monasterio Nouo eiusdem urbis. 
[Dom BOUQUET, Recueil, t. XIu, p. 706.]


URBANUS episcopus, seruus seruorum Dei, in Christo filio GERALDO abbati Monasterii Noui quod in Pictauiensi suburbio situm est, ipsiusque successoribus regulariter substituendis in perpetuum.

Ad hoc sedi apostolice, omnipotente Deo et beato Petro cooperante, promoti cognoscimur, ut pro data diuinitus facultate iniustitiam opprimere, iustitiam  erigere et religionem augere curemus; unde seruorum Dei quieti prouidere magnopere satagimus, ut, a secularibus tumultibus liberi, diuine contemplationi ardentius inherere preualeant. Tuis igitur, carissime fili Geralde abbas, piis uotis, et reuerendissimi confratris nostri, quondam autem Patris mei, Hugonis Cluniacensis abbatis iustis petitionibus annuentes, omnem libertatem siue immunitatem uestro Nouo-Monasterio, post apostolice memorie Gregorii uII predecessoris nostri priuilegium attributum, nos quoque presentis decreti auctoritate conferimus. Preterea B. Nicolai ecclesiam, secus muros Pictauis ab Agnete comitissa edificatam, tibi tuisque successoribus perpetuo possidendam concedimus, sicut a legato nostro Amato Burdegalensi  episcopo, et a reuerendissimo confratre nostro Petro Pictauiensi episcopo, presentibus episcopis et abbatibus, cum filii nostri Guillelmi comitis fauore in concilio  definitum esse cognouimus, sicut et uenerabilis filius noster Rainaldus, monasterii B. Cypriani abbas, se publice constitutum ueridica coram nobis assertione testatus est. Quia enim statuti canonici secundum accepti a Romana Ecclesia priuilegii tenorem uiuere contempserunt, et ab ipsius ciuitatis episcopo siue a legatis nostris admoniti, ad sue regule propositum conniti pertinaciter renuerunt, non immerito, iuxta euangelicum iudicium, regnum Dei ab eis ablatum, et fructus eius facientibus datum est. uestra itaque interest, filii in Christo karissimi, apostolice sedis liberalitati [ed., libertati]  et gratie dignis actionibus respondere, regularis  discipline ordini sollicite insudare, ut quanto a secularibus tumultibus liberiores estis, tanto amplius placere Deo totius mentis et anime uirtutibus anheletis. Si quis uero regularium, sacerdotum, iudicum atque secularium persona hanc mee constitutionis paginam agnoscens, contra eam, etc.

Datum . . . . per manus Ioannis sancte Romane Ecclesie diaconi card., XuI Kal. Nouembris, indictione prima, anno Dominice Incarnationis 1093 pontificatus autem Urbani pape II anno uI.



LXXXuIII. Urbani II pape epistola ad Raynaldum abbatem S. Cypriani Pictauiensis.---Quidquid iuris et canonice potestatis acquisierat in ecclesiam Sancte Crucis apud Englam, eidem concedit, et apostolica auctoritate confirmat. 
[D. BOUQUET, Recueil, t. XIu, p. 696.]


URBANUS episcopus, seruus seruorum Dei, dilecto in Christo filio R . . . [RAYNALDO] abbati B. Cypriani, salutem et apostolicam benedictionem.

Ex nostri officii debito commonemur seruorum Dei quieti prospicere, ut a secularibus tumultibus separati, omnipotentis Dei seruitiis ualeant liberius insudare. Ea propter nos tuis precibus, fili in Christo carissime Raynalde, annuimus. Quidquid enim iuris, quidquid canonice potestatis in ecclesia Sancte Crucis apud Englam uel ex concessione eorum quorum antea iuris fuit  , uel episcopali traditione uestro cenobio concessum est, nos quoque concedimus, et presentiarum litterarum auctoritate  firmamus.

Data apud oppidum Alatri, Iu Nonas Nouembris.



LXXXIX. Urbani II pape epistola ad episcopos et abbates Aquitanie, Guasconie et inferioris Burgundie.---Ut ad comparandam apostolice sedis libertatem pecuniarum subsidia corrogari faciant, et ad se transmitti per manus Rainaldi abbatis S. Cypriani Pictauiensis. 
[D. BOUQUET, Recueil, tom. XIu, p. 697.]

URBANUS episcopus, seruus seruorum Dei, karissimis fratribus, episcopis, abbatibus per Aquitaniam, Guasconiam et inferiorem Burgundiam constitutis, salutem et apostolicam benedictionem.

 Dilectissimus ac familiaris noster filius R. [Rainaldus]  monasterii B. Cypriani abbas, nobiscum aliquandiu commoratus, et oppressionem quam Ecclesia Romana patitur, et consolationem quam in proximo [al., in Christo] sperat, diligenter intuitus est. Per ipsum itaque caritatis uestre sollicitudinem admonemus, et beatorum apostolorum Petri et Pauli uice deposcimus, ut circa uestrum omnium matrem sanctam Romanam Ecclesiam debito uigore conferueat. De omnipotentis siquidem Dei miserationibus per sanctorum apostolorum merita orationesque confidimus, quod in proximo  apostolice sedis libertas restituetur, et per eam ceteris per orbem Ecclesiis diu optata tranquillitas reparabitur. Studeat ergo unusquisque uestrum presentibus eius laboribus pro data sibi diuinitus facultate succurrere,  et quod, aspirante Deo, corde hilari destinauerit, per fidelem ministrum latorem presentium dirigere non cunctetur, ita tamen ut quod quisque contulerit, ascriptio sui nominis titulo nostre notitie representet; quod si forte caritatis uestre uiscera circa sedem apostolicam effundere debita deuotione neglexeritis, id saltem quod ex censu annuo Lateranensi palatio uos debere cognoscetis, latori presentium reddere, et per eum nobis transmittere nullo modo detrectetis. Si qui uero abbatum suam beato Petro iustitiam restituere aliqua occasione renuerint, confratres episcopi hoc sibi hac nostra nouerint auctoritate iniunctum, et per ipsos quod reddendum est reddere compellantur; obedientes uero monitis nostris misericordia diuina custodiat.

 Data Iu Nonas Septembris.



XC. Urbani II pape epistola ad Raynaldum abbatem S. Cypriani Pictauiensis.---Curam ei demandat colligende pecunie in subsidium Romane Ecclesie. 
[Dom BOUQUET, Recueil, t. XIu, p. 697.]

URBANUS episcopus, seruus seruorum Dei, carissimo filio RAYNALDO  , abbati S. Cypriani, salutem et apostolicam benedictionem.

De religione tua et prudentia confidentes, apostoli Pauli obedientiam dilectioni tue iniungimus, ut, sicut de ministerio quod fiebat in sanctos qui Hierosolymis habitabant, gentiles Paulus quos Deo operante  conuerterat admonebat, ita tu quoque episcopis atque proceribus ceterisque catholicis terre uestre fideliter deuotus insistas, quatenus pauperum Romane Ecclesie memores sint, eorumque inopiam  sua abundantia supplere non negligant. Ad quod exsequendum carissimum filium nostrum G.  abbatem S. Sabini laboris tui comitem esse constituimus, ut maturatius ualeatis pressurarum nostrarum angustiis subuenire. Quod igitur quisque corde suo destinauerit, alacriter beatis apostolis Petro et Paulo offerat; et prenotatis nominibus suis apud uos collationem deponant, quatenus per uos eorum caritas Romane Ecclesie innotescat, ut et Romana Ecclesia in suis eos debeat necessitatibus uelut pius et honorabiles uiros exaudire. Ita igitur studete in minimo, quatenus elucescat quod de uobis debeamus etiam in maximis mox sperare. Preterea uobis iniungimus ut cenobiorum que nostri iuris sunt, specialiter censum  exigatis instanter.



XCI. * Urbanus II canonicis regularibus S. Quintini Bellouacensis bullam tribuit. 
[RUINART in uita Urbani. MAB. et RUINART, Ouur. posth., III, 139-140.]





XCII. Item monasterio Burguliensi. 
[RUINART ubi supra, p. 140.]




XCIII. Syracusana Ecclesia, a Rogerio comite eiectis Agarenis, confirmatur, indicta pena excommunicationis contra eam quomodolibet perturbantes. 
[COCQUELINES, Bullar. Collect., II, 77.]

 URBANUS episcopus, seruus seruorum Dei, dilecto fratri ROGERIO, Syracusane ciuitatis episcopo eiusque successoribus canonice promouendis in episcopatu.

Uniuersis fere per orbem Christianorum populis notum esse credimus Sicilie insulam, multis quondam et nobilibus illustratam Ecclesiis, opibusque et populo copiosam, multorumque religione effulsisse uirorum, et quarumdam sanctissimarum martyrum et uirginum claruisse martyrio. uerum, peccatis exigentibus, tanta species rerum tantaque probitas morum ad nichilum subito redacta est; effera etenim Saracenorum gens, prefatam insulam ingressa, quoscunque ibi Christiane fidei cultores reperit alios gladio peremit, quosdam exsilio deputauit,  plures miserabili seruitute oppressit, sicque Christiana religio per CCC fere annos a Dei sui cultura cessauit. Dominator autem rerum omnium Deus, cuius sapientia et fortitudo, quando uult, regnum  transfert, et mutat tempora, quemadmodum ex occidentis partibus militem Rogerium, scilicet uirum et consilio optimum, et bello strenuissimum, ad eamdem insulam transtulit, qui multo labore, frequentibus preliis, et crebris suorum militum cede et sanguinis effusione regionem predictam a seruitute gentilium opitulante Domino liberauit. Syracusanam itaque Ecclesiam nouissime restaurans, uenerabilem filium nostrum Rogerium Traginensis Ecclesie decanum, consilio episcoporum illius prouincie, pontificem Syracuse elegit Ecclesie, nostrisque obtulit manibus consecrandum. Illius igitur pie deuotionis affectum sacerdotali studio prosequentes, eiusque iustis petitionibus annuentes, Syracusanam Ecclesiam cui, Deo auctore, Rogeri frater in Christo uenerabilis,  presides, tibi tuisque successoribus regendam, disponendam et largiente Domino propagandam presentis priuilegii auctoritate concedimus et confirmamus. Quecunque igitur a predicto filio nostro Rogerio comite eidem ecclesie concessa sunt, infra hos terminos adiacentia: a castro uidelicet Limpiados usque ad flumen Salsum, ubi in mare defluit, sicut ostendit supra intra diuisiones castri Ioannis Anaor; indeque tendens ad Mauraneum ascendit ad flumen de Cathelfar, et uadit inde ad Pontem Ferreum, tendens Heutbachayn, quod uadit in flumen de Paternione Natenius; et sic hoc flumen currit uisam cadens in mare, inde per maritimam usque Syracusam, Syracusa usque ad castrum Limpiados quod est Caltha, ubi cepit hec diuisio; infra  quas diuisiones Syracusa est cum omnibus pertinentiis suis Lentina, Nota, Pantegra, Cassibula, Bizinias, Essina, Calthealphar, Lespera, Isbarbia, Modica, Sclicla, Anaor, Ragusa, Butera cum omnibus eorum pertinentiis, et alia castella et casalia que infra predictos terminos, edificata sunt uel edificabuntur. Et quidquid deinceps eidem ecclesie iuste a quocunque concessum fuerit, firma tibi tuisque successoribus, et illibata manere, presentis decreti pagina decernimus, et sancimus ut ex iis omnibus ecclesiis decimas, et consuetudines ecclesiasticas perpetuo habeatis, iura pontificalia.

Statuimus ut nulli omnino hominum liceat predictam Ecclesiam temere perturbare, uel temerariis uexationibus fatigare, sed omnia, sicut superius designata  sunt, immota perpetuo conseruentur et integra. Tu autem, frater in Christo carissime, commissum tibi officium debita sollicitudine attende; cura in conspectu Dei esse quod diceris, luceat lux tua, ut non credentes tuis bonis exemplis et assiduis exhortationibus ad Dominum conuertantur, et credentes Deum Patrem, qui in celis est, glorificent. Si quis uero sacerdotum, regum, principum, ducum, comitum, iudicum, aut quorumlibet secularium, hanc nostre confirmationis paginam sciens, contra eam temere uenire tentauerit, secundo tertioue commonitus, si non satisfactione congrua emendauerit, potestatis honorisque sui dignitate careat, et a sacratissimo corpore et sanguine Dei et  Domini Redemptoris nostri Iesu Christi alienus fiat, atque in extremo examine districte ultioni subiaceat. Cunctis autem eidem Ecclesie iusta seruantibus sit pax Domini nostri Iesu Christi, quatenus et hic fructum bone actionis percipiant, et apud districtum Iudicem eterne pacis premium inueniant. Amen, amen, amen.

Datum Anagnie per manus Ioannis sancte Romane Ecclesie diaconi cardinalis, Kal. Decembris indict. I, anno Dominice Incarn. 1093, pontificatus autem domini PP. Urbani secundi anno uI.



XCIu. Urbanus II congregationi monasterii uindocinensis scribit relatum sibi esse episcopum Carnotensem  a Gaufrido, eorum abbate, »in consecratione professionem extorsisse.« Hanc professionem rescindit, ac, »ne abbas monasterii eorum deinceps episcopo professionem faciat« precipit. 
[Opp. Godefridi uindocin., edit. Sirmond., in-12, p. 87.]


URBANUS episcopus, seruus seruorum Dei, uenerabili congregationi uindocinensis monasterii salutem et apostilicam benedictionem.

Relatum nobis est quod Carnotensis episcopus a carissimo filio nostro Gaufrido uestro abbate in consecratione quam accepit ab eo professionem extorserit. Quam quia contra Romane Ecclesie auctoritatem factam agnouimus, abbati quidem nos misericorditer huiusmodi noxam indulsisse noueritis. Professionem uero ipsam ita annullamus, ut nullas  penitus uires obtineat. Insuper etiam, ne abbas monasterii uestri deinceps episcopo professionem faciat, et nostre auctoritatis priuilegio firmatum est, et presentibus litteris prohibemus. Si quis autem in posterum contra hec uenire tentauerit, a sancte ecclesie liminibus arceatur, et maneat excommunicatus, donec resipiscat, et Romane Ecclesie satisfaciat.

Datum Rome uIII Kal. Decembris.



XCu. Urbani II epistola ad Rainaldum archiepiscopum Remensem.---Monet ne Cameracensibus Ecclesiam Atrebatensem ad se uindicantibus aurem prebeat. 
[MANSI, Concil. XX, 672.]

 URBANUS episcopus, seruus seruorum Dei, dilecto fratri et cepiscopo RAINALDO Remensi, salutem et apostolicam benedictionem.

Decuerat fraternitatis tue prudentiam ad reparandam dignitatem commisse tibi Ecclesie diligentius insudare. Miramur ergo quod nunc quoque Cameracensium iniustis clamoribus aures inclines, ut eis Atrebatensis subiiciatur Ecclesia, cum constet eos ipsum quoque Ecclesie sue clericum quem secundum litterarum uestrarum tenorem sibi unanimiter elegerunt, non nisi per manum excommunicati et heretici uelle suscipere. Propter quod solum debite etiam dignitatis merentur detrimenta perferre. Illud autem nullomodo uerearis, ut sub hac occasione  suum in Cameracensi Ecclesia ius metropolis Remensis amittat. Quisquis enim illic nisi per Remensem archiepiscopum presumpserit ordinari, una cum ordinatore suo districtionis apostolice gladio ferietur. Quamobrem tuam sollicitudinem expedit uigilanter insistere ut utraque Ecclesia cardinali non destituatur episcopo, nisi forte Cameracenses priuilegium Romane auctoritatis ostenderint, quod eis Atrebatensem subdat Ecclesiam. Unde, frater, uirtus tua eos premonere procuret, quatenus in proxima Quadragesima cum Atrebatenses pro electi sui confirmatione ad nos uenerint, ipsi quoque cum Ecclesie sue auctoritatibus nostre se audientie representent. Porro electionem quam de communi filio Manasse eos generaliter fecisse significasti,  collaudamus et confirmamus, nisi quelibet talia obuient que sanctis debeant canonibus cerceri. Quod ut ad effectum ueniat, Cameracenses ipsos a sacramento illo temerario parati sumus absoluere, si tamen et ipsi electum suum recipere, et de temeritate illa parati fuerint secundum tuum consilium penitentiam exhibere. Alioqui datam in eos fraternitati tue interdictionis sententiam confirmamus.



XCuI. Urbanus papa super Arragonum regem, qui neptem suam cuidam militi se daturum sub fidei promissione firmauerat, canonicum profert capitulum. 
[MANSI, Concil. XX, 713.]

De neptis tue coniugio, quam te cuidam daturum  necessitatis instante articulo sub fidei pollicitatione firmasti, hoc equitate dictante decernimus, ut si illa uirum, ut dicitur, omnino renuit, et in eadem uoluntatis auctoritate persistit, ut uiro illo prorsus se deneget nupturam, nequaquam eam inuitam et renitentem eiusdem uiri cogas coniugio sociari; quorum enim unum corpus est, debet esse et animus, ne forte cum uiro alii inuita fuerit copulata contra Domini apostolique preceptum, aut reatum dissidii, aut crimen fornicationis incurrat. Cuius uidelicet peccati malum in eum redundare constet, qui eam coniunxit inuitam.



XCuII. Urbani II epistola ad abbatem S. Ioannis de Pinna.---Precipit ne decimas quasdam canonicis ecclesie S. Saturnini Tolosane auferat. 
[BALUZ., Miscell., edit. Luc., II, 180.]


URBANUS episcopus, seruus seruorum Dei, abbati Sancti Ioannis de Pinna, salutem et apostolicam benedictionem.

Clamor canonicorum Sancti Saturnini de iniuria quam a te patiuntur iam ad nos rediit, non longitudine itineris, non asperitate remansit laboris. Pampilonensis episcopus, uite uenerabilis uir ac religiosus, dedit eis in episcopatu suo quamdam ecclesiam, cui tu aufers maximam partem decimarum contra ius et contra uoluntatem predicti episcopi et contra uoluntatem et diffinitionem, ut aiunt, abbatis  Fauel Poncii. Asserit enim Hugo de Conchis, noster clericus in Romana Ecclesia satis dilectus, quod abbas prenominatus, causa utriusque audita, pacem inter te et Hugonem composuit, et quod partem illam decimarum unde lis erat inter uos canonici Beati Saturnini haberent iudicauit ac laudauit. Hanc pacem retinendo decimas eorum rupisti. Litteris abbatis tui monentibus ut emendares non obedisti. Quapropter monemus te et per obedientiam precipimus ut predictas decimas canonicis Beati Saturnini deinceps non auferas, et eis iudicio Pampilonensis episcopi de illis quas retinuisti satisfacias. Quod si infra triginta dies postquam litteras has uideris, non emendaueris, confratrem nostrum Pampilonensem episcopum monemus ut uice nostra ita  te et monachos tuos constringat ne uinculum anathematis quod in priuilegiis Beati Saturnini firmatum est, uos incurrere permittat, atque ne amplius querimonia ad aures nostras redeat. Regem Sancium carissimum amicum nostrum ex nostra parte saluta, et comitissam sororem eius.



XCuIII. Urbani pape epistola ad uillelmum archiepiscopum Rothomagensem et canonicos S. Mellonis de Ponte Isare et habitatores eiusdem castri.---Precipit »ne prohibeant monachos Beccenses pulsare signa sua ad horas secundum ordinem suum.« 
[MANSI, Concil. XX, 701.]

URBANUS episcopus, seruus seruorum Dei, WILLELMO  dilecto fratri Rothomagensi archiepiscopo et canonicis Sancti Mellonis de Ponte Isare et habitatoribus eiusdem castri salutem et apostolicam benedictionem.

Significatum nobis est quia prohibetis monachos Beccenses qui sunt in ecclesia Sancti Petri de Ponte Isare pulsare signa sua ad horas secundum ordinem suum. Quod, nisi uobis parceremus, quam religiosum et inhumanum sit, et de qua radice procedat, detegeremus. Paterna igitur monitione et presenti auctoritate precipimus ne ulterius hanc prohibitionem faciatis aut fieri permittatis, sed illos secundum ordinem monachicum et signa pulsare et per omnia ordinem suum seruare absque omni impedimento concedatis.

 Data trans Tiberim III Kal. Augusti.



XCIX. Bulla Urbani II pape, qua donationem a Mathilda comitissa factam monasterio S. Blasii confirmat. 
[GERBERT, Cod. diplom. Silue Nigre, t. III, p. 33, ex archiu. S. Blasii.]

URBANUS episcopus, seruus seruorum Dei, uniuersis per Sueuiam fidelibus, salutem et apostolicam benedictionem.

Sicut irrationabilia poscentibus negari debet assensus, sic iusta petentium uotis benigna debemus assensione concurrere. Idcirco carissime filie  nostre Mathilde  comitisse deuotioni duximus annuendum. In pago namque Spirensi iuris sui predium, quod Titensheim  dicitur, pro salute sue anime in B. Blasii monasterium, quod in Sueuia situm est, et nonnulla alia obtulit, que nostra postulat auctoritate firmari. Nos igitur presentis decreti auctoritate sancimus ut tam prefatum predium quam cetera omnia, que comitissa eadem Beato Blasio obtulit, integra semper et illibata permaneant seruorum Dei, pro quorum sustentatione ac gubernatione concessa sunt, usibus omnimodis profutura. Nulli omnino hominum liceat prefato monasterio illa subtrahere uel minuere, uel quasi piis de causis suis usibus applicare. Si quis uero, quod absit, huic nostro decreto in perpetuum mansuro  contraire tentauerit, anathemate feriatur, et honoris atque officii sui periculum patiatur, nisi presumptionem suam digna satisfactione correxerit. Obseruantibus autem hec pax a Domino et misericordia perenniter conseruetur. Amen.

Data Rome uIII Idus Februarii, indictione III, per manum Ioannis sancte Romane Ecclesie diaconi cardinalis, anno Dominice Incarnationis 1093, pontificatus uero domni Urbani II pape anno sexto.



C. Urbani II epistola ad Saxones catholicos.---Nuntiat se Halberstadensem electum consecrasse, neglecto Moguntino metropolitano ob schisma. .
[MANSI, Concil. XX, 710].

 URBANUS episcopus, seruus seruorum Dei, dilectis fratribus N. Magdeburgensi archiepiscopo et N. uirdunensi episcopo, et ceteris episcopis et abbatibus Saxonie in catholica fide persistentibus salutem et apostolicam benedictionem.

Qualiter in Halberstadensi ecclesia uenerabilis frater noster H. [HERuAUDUS] cui nos Stephani nomen imposuimus, iam dudum electus fuerit, quemadmodum dolis, et blanditiis, minis ac terroribus ab eadem Ecclesia sit exturbatus, prudentiam uestram latere non credimus. Respexit tamen populum suum miserationis supreme dignatio cum eumdem electum ad sanctorum apostolorum limina et ad nostram presentiam adduxit, et quia in metropolitana Moguntine Ecclesie sede pro tanta  schismaticorum tempestate ordinari non poterat, eum in ipsa catholicorum omnium matris Romane Ecclesie sede consecrari concessit. Cum uero uenisset ad nos, quibus licet indignis, apostolorum principis uice ac loco cunctarum per orbem Ecclesiarum cura ac dispositio cernitur imminere, ipsius electionem iustam atque canonicam cognoscentes, presentisque temporis necessitatem considerantes,  communicato confratrum nostrorum episcoporum et cardinalium ac nobilium Romanorum consilio, eum annuente Domino consecrauimus. Oportuit siquidem nos pro commissi nobis seruitute officii tam diutinam eiusdem ecclesie desolationem attendere et tot animarum saluti largiente Domino prouidere. Hunc itaque nostri laboris socium eum litterarum presentium commendatione remittimus, obsecrantes pro Christo, atque precipientes ut ad euellendas Dominici agri sentes communi consilio et auxilio insudemus. Nulla uos dissimulatio retrahat, nulla segnities impediat, quin ipsum ad recuperandam ecclesie sue sedem uiriliter adiuuetis, et ei resistentes tam clericos quam laicos potentia uestra cercere curetis. Illum nimirum qui se in Halberstadensem  Ecclesiam post canonicam huius electionem presumptuose et irreuerenter ingessit, nos eum pro persone inutilitate, tum Ecclesie ipsius necessitate ab usurpatione indebita per presentis decreti paginam sequestramus, et omnes qui ei sacramento astricti sunt quantum ad episcopatus honorem a uinculo ipsius fidelitatis absoluimus. In illis sane partibus, catholici non habentur parochiis episcopi, unde si quid ex abundantiori apostolice gratie et nostre auctoritatis plenitudine disposuerit, ratum habetote, ipsum et diuinorum et secularium negotiorum consiliis socium adhibete. Ita contra eum uos in omnibus agite, ut et nos pro eo uobis gratias debeamus, et catholice ueritatis lumen contra unumquemque resplendeat. Fraternitatem uestram  superna dignatio per tempora multa seruet incolumem.

Data Rome uIII Idus Februarii.



CI. * Urbanus II omnibus per Saxoniam Ecclesie catholice filiis significat He[rrandum] episcopum Halberstadensem consecratum a se esse. Cui ut obediant precipit. Omnes ab inuasoris fidelitate soluit. .« .
[WEDEKIND, Noten zu einigen Geschichtschreibern des deutschen Mittelalters.---Hamburg 1823, in-8o, III, 293, teste Iaffé Regesta pontif. Rom., p. 459].




CII. Urbani II epistola ad clerum et populum Halberstadensem.---Laudat quod episcopo in schisma delapso alium loco eius elegerint, quam electionem approbat  . .
[MANSI, Concil. XX, 708].


URBANUS episcopus, seruus seruorum Dei, dilectis  filiis, clero ac populo Halberstadensi, salutem et apostolicam benedictionem.

Non exigua salutis uestre iactura perpenditur quod tandiu Ecclesia uestra pastoris est solatio destituta. uenerabilis siquidem frater noster, quem communi consensu secundum sanctorum canonum scita in pontificem uobis elegeratis, schismaticorum ui cogente, partim dolis et blanditiis, partim terroribus et minis, a uestra est Ecclesia contra sanctiones canonicas et consuetudines ecclesiasticas conturbatus. Neque uero licuit susceptam semel iuste et canonice pro apostolice sedis licentia uel permissione deserere. Respexit tamen uos superne miserationis dignatio, cum eum ad sanctorum apostolorum limina, et ad presentiam nostram uenire  concessit. Nos igitur, quibus, licet indignis, pro apostolorum principis uice ac loco cunctarum per orbem terrarum cura ac dispositio cernitur imminere, ipsius electionem iustam atque canonicam cognoscentes presentisque temporis necessitatem, quod a Moguntina sede accipere consecrationem in tanta schismaticorum tempestate non posset, considerantes, eum in prima primorum apostolorum principis sede, annuente Domino consecrauimus, consecratum ad uos cum presentium litterarum commendatione remittimus. uos itaque antique fidei et obedientie memores tanto eum deuotius illic usque suscipite, quanto amplius uos uestre salutis et fidei uestre apostolice Ecclesie debitores esse cognoscitis. Sancte siquidem memorie, noster  in sede apostolica predecessor Gregorius II primum uestre gentis archiepiscopum beatum Bonifacium pallio donans, et uicis sue auctoritatis corroborans uestre ecclesias instruxit religionis. Et nos igitur diuturnam uestre Ecclesie desolationem pro nostri officii debito perpendentes, hunc ad uos salutis uestre dirigimus instructorem. Quem uos eo reuerentius suscipere et obedientius conuenit exaudire, quo eum ab ipso fidei et salutis uestre fonte conspicitis destinatum. Omnis autem qui eum ut pastorem suum debito honore atque affectione tractauerit, nos omnipotentis Dei et apostolorum eius donamus benedictione; qui uero huic constitutioni nostre obuiam ire tentauerit, clericos quidem a clericatus officio remouemus; laicis autem  gratie apostolice consortium interdicimus. Illum nimirum, qui se in uestram Ecclesiam post huius catholici pastoris electionem presumptuose, ac irreuerenter ingessit, nos cum pro persone inutilitate, tum pro uestre Ecclesie necessitate ab usurpatione indebita per presentis decreti paginam omnibus modis sequestramus, et omnes qui ei sacramento adstricti sunt, quatenus ad episcopatus honorem ab eius fidelitate absoluimus. Hunc ergo, dilectissimi in Christo filii, tanquam angelum Domini et catholice fidei legatum excipite, huic tam in diuinorum quam in secularium negotiorum consiliis  obedite. Sane que catholicorum in uestris partibus episcoporum magna est raritas, si, quid et in alienis parochiis disposuerit, ex abundantiori apostolice gratie, et nostre auctoritatis disposuerit plenitudine, ratum inconuulsumque permaneat. Omnipotens Dominus apostolorum suorum meritis uos a peccatis absoluat, et eterne uite consortes efficiat.



CIII. Urbani II epistola ad Fulconem episcopum Beluacensem.--- Multa et grauia recenset capitula quibus accusabatur. Precipit ut purgandi sui causa aut ad [Rainaldum] archiepiscopum Remensem aut ad sese accedat. 
[Dom BOUQUET, Recueil, XIu, 706.]


URBANUS episcopus, seruus seruorum Dei, dilecto fratri FULCONI, Beluacensi episcopo, salutem.

Multa et grauia aduersus fraternitatem tuam ad nos peruenere capitula, unde satis mirari non sufficimus et grauiter condolemus. Nos enim cum pro tua egregia indole, tum pro monastici ordinis disciplina, non minimam de te confidentiam gessimus, quod eruditionis preterite regula simplicitatem tuam a secularium negotiorum prauitatibus cohibet. Nunc autem, contra opinionem nostram, nonnulla audiuimus sacerdotalis ordinis puritati ualde contraria. Diceris enim  homicidiis et hominum proditionibus commisceri. Commisse namque Ecclesie tue clerici conqueruntur, quod Hubertum,  Siluanectensis episcopi  fratrem, infra treugam Domini pro exspoliatione pecunie in uincula conieceris, et ipsius bona, effractis domibus, diripueris, tandem regie tradideris captioni. Quamobrem Beluacensis Ecclesia iam diu destituta officiis ingemiscit quod nequam excommunicationibus uariis te immisceri clamitant; quod anathema a regni uestri episcopis pro communi pace sancitum paruipendis, et a Parisiensi Ecclesia excommunicatum in communionem recipis, atque ipsius apostolice memorie predecessoris nostri Gregorii de Odoni castellani rebus, presente predecessore tuo Guidone, confirmatum temerarius infregisti. Multas enim de eadem castellania per te sibi illatas iniurias idem Odo conqueritur. Tuo enim instinctu, sui serui ac seruientes  eum ante domum propriam sunt aggressi; et cum homicidium et proditionem perfecisse non possent, apud te facinoris sui tutamen sunt adepti. Euntem etiam ad coniugem deducendam frater  tuus et milites insidiis circumuenire moliti sunt; sed spe frustrata, quia alia iste uia regressus est, te tutorem, te patronum tante nequitie habuerunt. Sexto preterea ante natiuitatem Dominicam die, domus eius fores obsideri fecisti; et quia ibi tunc capi interficique non potuit, urbis etiam portas, ne egredi posset, obseruari usque in diei alterius meridiem precepisti, portarum claues, quas ipse ex more  tenuerat, ademisti; Ancelbertum eius famulum, et Isabellam famuli coniugem, ipsius ancillam, ac Helinandum Isabelle fratrem, qui eum tibi prodere conati sunt, cum heredibus suis uiolenter ab eo liberos et immunes fieri compulisti; capellanum ipsius, qui proditionem eius meditatus fuerat, tuis subsidiis foues, tuo munimine quasi insontem protegis. Nunc igitur presentium tibi litterarum auctoritate precipimus, ut, uisis his litteris, infra quindecim dies suos ei seruos in propriam restituas potestatem. Nullum enim inuitis dominis liberum fieri et regalibus et canonicis prouisum est institutis. Quod si pro eisdem seruis abbas S. Petri de Dimegio , cui eos captiose subdidisti, aduersus hunc agere uoluerit, coram Remensi archiepiscopo agant,  ut cum ante hic amissa possessione maneat inuestitus; uinum et quod eius domo diripuisti, et cetera que iniuste sibi ablata probauerit, uel ipsa, uel quod tantumdem ualeat, infra prescriptum terminum restituenda censemus, et Ecclesie ostium reserandum, quod eius odio seris et lapidibus obstruxisti. Capellani uero supradicti causa coram archiepiscopo Remensi conuenienti tempore pertractetur: de quo interim te sollicitum esse conuenit, ne iudicium subterfugiens alio secedat, et quibus liber est eis inimicus adhereat. Post rerum autem suarum restitutionem, infra dies quindecim confratri nostro Remensi archiepiscopo te omnino presentare curato, et de clericorum querelis et huius iniuriis iuxta eius iudicium satisfacturus, nisi forte eum tanta infirmitas  impediuerit ut huiusmodi negotium diffinire non possit. Quod si forte contigerit, nos te infra trium mensium spatium ad nostram audientiam inuitamus. Ceterum si utrumque neglexeris, et huiusmodi flagitiis tuam cognoscis conscientiam coinquinatam, a sacerdotali te conuenit officio abstinere. Porro illud te expedit sollicite meminisse quod in manus nostras, cum te in episcopalis officii plenitudinem restituimus, promisisti, quod uidelicet quandoque tibi a nobis preceptum fuerit, ab episcopali sis officio cessaturus. Ita ergo preterita corrige, et futura precaue, ne quod sponte pollicitus es, inuitus quoque  implere cogaris.

Datum uI Kal. Martii.



CIu. Urbani II pape epistola ad clerum populumque Bellouacensem.---Castellaniam Odoni militi a sese assertam nuntiat. 
[BOUQUET, Recueil, tom. II, p. 707.]


URBANUS episcopus, seruus seruorum Dei, dilectis filiis clero et populo Beluacensi, salutem et apostolicam benedictionem.

Ex apostolice memorie Gregorii predecessoris nostri litteris nouimus discordiam quamdam et litem de castellania inter Guidonem, uestre ciuitatis episcopum, et Odonem castellanum fuisse promotam, que uidelicet lis in conspectu eiusdem apostolici consummata est. Guido enim episcopus in manu  eiusdem militis, que in querimoniam uenerant uniuersa restituit: quod ipsum domnus apostolicus sua auctoritate firmauit, constituens ut, si quis eam inturbaret definitionem, et Odonis Castellani res peruim obtineret, et ipse et ipsius fautores excommunicati habeantur, et dum in urbe uel in castro fuerint, diuinum illic non celebretur officium, donec ad satisfactionem redeant. Et nos quoque sub eadem excommunicatione eamdem castellaniam predicto militi et eius heredibus confirmamus, nisi forte quid commiserit propter quod castellaniam amittere in Remensis episcopi uel Romani pontificis presentia iudicetur.

Datum Rome, etc.



Cu. * Urbanus II monasterii uindocinensis iura et possessiones confirmat. 
[RUINART in uita Urbani.---MAB. et RUINART Ouur. posth., III, 151.]





CuI. Urbani II epistola ad Lambertum Atrebatensem episcopum, siue priuilegium Atrebatensis Ecclesie. 
[MANSI, Concil., XX, 668.]

URBANUS episcopus, seruus seruorum Dei, dilecto in Christo fratri LAMBERTO Atrebatensi episcopo nostris manibus consecrato, eiusque successoribus canonice substituendis in perpetuum.

Liquet sanctorum canonum institutis integram  esse prouinciam, et metropolitanum proprium debere sortiri, que duodecim constat episcopatibus. Secundam igitur Belgicam constat integritatem prouincie obtinere, que duodecim quondam scitur episcopos habuisse, et Remensem Ecclesiam iure metropolitanam haberi, que tot soleat suffraganeis eminere. Ceterum peccatis exigentibus accolarum, cum irruentibus barbaris urbes quedam detrite sunt, duodecimus ille numerus imminutus est. Inter quas Atrebatensis nobilis quondam et populosa ciuitas, que per B. Remigium episc. uedastum obtinuit, post nonnullorum antistitum obitum episcopalis cathedre perdidit dignitatem, et per nonnulla tempora Cameracensi episcopo subdita obediuit. Porro nostris temporibus superne miserationis respectu predicta  ciuitas in eiusmodi statum reducta est, ut et populi frequentia et diuitiarum abundantia Cameracensem superet ciuitatem. Dignum igitur Spiritui sancto et auctoritati apostolice uisum est ut Atrebatensi Ecclesie cardinalis restitueretur antistes. Sanctum enim Sardicense concilium statuit non passim episcopum ordinari, nisi aut in ciuitatibus que episcopos habuerunt, aut que tam populose sunt ut habere mereantur episcopum. In secundo quoque concilio Africano decernitur, ut illa diecesis que aliquando habuit episcopum, habeat proprium. Et si accedente tempore, crescente fide Dei populus multiplicatus desiderauerit habere proprium rectorem, eius uidelicet uoluntate in cuius potestate est diecesis  constituta, habeat proprium episcopum. B. quoque Gregorius in Sardinia apud Phausianam oppidum secundum pristinum modum reordinari precepit antistitem, et nos ergo Atrebatensis Ecclesie restitutioni, et Remensis metropolis redintegrationi pro nostri officii debito imminentes, te frater carissime Lamberte cleri plebisque consensu electum unanimi, B. uedasto et sanctis qui in urbe ipsa quondam presedere pontificibus constituimus successorem. Per presentis itaque priuilegii paginam legitimum perpetuum statuimus, ut Atrebatensis Ecclesia deinceps cardinalem semper episcopum sortiatur. Quidquid autem predicte Ecclesie B. Remigius contulit, quidquid antiquis temporibus dum episcopali dignitate polleret eam possidere constiterit,  saluis legalibus institutis et Romane ecclesie priuilegiis, ratum tibi ac tuis successoribus sancimus permanere. In quibus nominatim archidiaconias duas, quarum una Atrebatensis, altera dicitur Obstreuadensis, prefate Ecclesie confirmamus, et illos omnino limites inter Atrebatensem et Cameracensem Ecclesias fore precipimus, quos antiquitus fuisse uel scriptorum monimentis uel territoriorum diremptione, uel certis aliquibus indiciis poterit comprobari, ut annuente Deo Ecclesiarum pax nulla occasione turbetur, et que pro fidelium salute statuta sunt, perenni tempore inconuulsa stabilitate persistant. Sane si quis in crastinum archiepiscopus, episcopus, imperator aut rex, princeps aut dux, comes aut uicecomes, iudex aut persona quelibet  magna uel parua huius nostri priuilegii paginam sciens, contra eam temere uenire tentauerit, secundo tertioue commonitus, si non satisfactione congrua emendauerit, potestatis honorisque sui dignitate careat, reumque se diuino iudicio existere de perpetrata iniquitate cognoscat, et a sacratissimo corpore et sanguine Dei ac Domini Redemptoris nostri Iesu Christi alienus fiat, atque in extremo examine districte ultioni subiaceat. Cunctis eidem ista loco seruantibus sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia eterna pacis inueniant.

Benedictus Deus et Pater S. S.  Petrus Paulus Urbanus. PP. II. Domini nostri Iesu Christi.

Scriptum per manum Bonihominis scriniarii sacri palatii. Datum Rome per manum Ioannis, S. R. E. diaconi cardinalis, X Kalend. Aprilis, indictione II, anno Dominice Incarnationis 1093  , pontificatus autem domini Urbani II pape septimo.

Recitatum est autem hoc priuilegium in Claromontensi concilio ex precepto domni Urbani II, cui ipse presedit, et cum eo cardinales Romani, archiepiscopi XIII, episcopi GCXXu, abbates uero XC et eo amplius; exceptis honestis et religiosis diuersarum regionum et prouinciarum clericis et laicis. Et intente et sub magno silentio ab omni concessu concilii auditu  collaudatum et confirmatum est Iu Kalendas Decembris indictione Iu, anno dominice Incarnationis MXCu, pontificatus autem domni Urbani pape II.



CuII. Urbani II epistola ad Alardum Atrebatensem, Bernardum Obstreuandensem archidiaconum, etc.---Hortatur ut Lamberto episcopo Atrebatensi deinceps obediant. 
[MANSI Concil. XX, 674.]

URBANUS episcopus, seruus seruorum Dei, dilectis filiis ALARDO Atrebatensi, BERNARDO Obstreuandensi, archidiaconis, et omnibus prepositis atque decanis cum omnibus clericis qui in predictis archidiaconiis sunt, salutem et apostolicam benedictionem.

Apostolice sedis non compellit auctoritas uniuersis  per orbem terrarum Ecclesiis prouidere, et sua iura poscentibus paterna compassione succurrere. Quia igitur Atrebatensis Ecclesia multis iam temporibus propria carens dignitate Cameracensis Ecclesie iugum pertulit, dignum profecto duximus ut propitiante Domino amissa ei dignitas ex apostolice sedis dignitate restitueretur. Neque enim subiectionem Atrebatensis Ecclesie aliquod Romane auctoritatis chirographum Cameracensibus uindicat, et Atrebatensis urbis populositas longe illam cui hactenus subdita fuerat antecedit. Et canonum itaque decretis, et predecessorum nostrorum exemplis freti, nunc tandem annuente Domino Atrebatensium uotis iustis et petitionibus importunis effectum dedimus, et uenerabilem uirum Lambertum, quem  communi assensu electum ad nos cum communi decreto deduxerant, in episcopum consecrauimus. Et queque ad Atrebatensem parochiam antiquitus pertinuisse noscuntur, ipsi et ipsius successoribus perpetuo regenda, et episcopali iure possidenda priuilegii auctoritate firmamus. Nominatim archidiaconias duas, quarum una Atrebatensis, altera dicitur Obstreuandensis. uestram ergo dilectionem litteris presentibus admonemus atque precipimus ut ei deinceps tanquam cardinali episcopo, tanquam B. Petri manibus consecrato subesse et obedire curetis. Unde et uos et clericos uniuersos qui in predictis archidiaconiis sunt, a professione Ecclesie Cameracensis absoluimus. Si qui uero inter uos huius nostre constitutionis tenore perspecto predicto  confratri nostro Atrebatensi episcopo obedire contempserint, quamcunque in eos sententiam ipse episcopali moderatione dictauerit, auctoritatis nostre pondere firma permaneat.

Data Rome IX Kal. Aprilis.



CuIII. Urbani II epistola ad Aloldum S. uedasti, Richardum Marcianensem, Albertum Hasnoniensem, Hamericum Aquicinctensem, abbates, et S. Ragenfredis et Strumensem abbatissas.---Illos parere Lamberto episcopo Atrebatensi iubet. 
[BALUZ., Miscell. edit. Luc. II, 133.]

URBANUS episcopus, seruus seruorum Dei, dilectis  filiis ALOLDO Sancti uedasti, Richardo Marcianensi, Alberto Hasnonensi, Hamerico Aquicinensi abbatibus; item abbatisse Sancte Ragenfredis, et abbatisse Strumensi, salutem et apostolicam benedictionem.

Apostolice sedis, etc., ut supra usque dignum duximus ut eiusdem Ecclesie filiis amissam repetentibus dignitatem, nostre benignitatis inclinaremus assensum. Neque enim, etc., ut supra usque episcopali iure possidenda firmauimus, nominatim, etc., ut supra usque dictauerit firma permaneat. Datum, ut supra.



CIX. Urbani II epistola ad Rainaldum archiepiscopum Remensem et eius suffraganeos.---Lambertum episcopum Atrebatensem illis commendat. 
[MANSI Concil. XX, 673]


URBANUS episcopus, seruus seruorum Dei, dilectis fratribus et cepiscopis RAYNALDO Remensi et suffraganeis eius, salutem et apostolicam benedictionem.

Cum Atrebatenses clerici electum suum cum decreto communi presentie nostre exhibuissent, nos eos apud nos integro mensis spatio retinuimus, Cameracensium prestolantes aduentum, si forte aliquod munimentum afferrent per quod Cameracensi Ecclesie Atrebatensis uideretur esse subiecta. Ipsi autem sicut in preteritis terminis, ita et tunc non uenerunt, nec causas cur non uenerant direxerunt.  Nos igitur iustam omnino causam Atrebatensium perpendentes, et labores pro Ecclesie sue restitutione iam diutinos apostolica mansuetudine respicientes, sanctorum canonum decretis et apostolice sedis auctoritate muniti, religiosum ac sapientem uirum Lambertum, quem ad nos deduxerant, B. uedasto et sanctis aliis pontificibus qui in Atrebatensi Ecclesia quondam presederunt, tandem largiente Domino instituimus successorem. Salua in omnibus Remensis metropolis reuerentia, quam uidelicet multis retro temporibus imminutam, nunc tandem per humilitatem nostram omnipotens Deus in parte hac redintegrare dignatus est. Eum itaque ad uos cum litteris presentibus remittentes caritati uestre attentius commendamus, rogantes ac precipientes ut ei ad  redintegrandum commisse sibi Ecclesie statum tanquam confratri et cepiscopo sollicite assistatis. Nos siquidem auctore Deo legitimum sempiternum statuimus, ut Atrebatensis Ecclesia cardinali deinceps potiatur episcopo. Quod annuente Deo et religionis augmento et animarum saluti, et temporali ipsius Ecclesie reuelationi plurimum credimus profuturum. Nunc tue sollicitudinis interest, carissime frater Rainolde, qui tam Atrebatensi Ecclesie quam Cameracensi metropolitani auctoritate presidere cognosceris, eos omnes qui secundum priuilegii nostri tenorem ad Atrebatensem uidentur pertinere parochiam, ad episcopi Atrebatensis obedientiam tuis litteris inuitare, et sententiam nostram tuis suffragiis  prosequi, ut quicunque in duabus archidiaconiis, uidelicet Atrebatensi et Obstreuandensi, clerici sunt, a professione Cameracensis Ecclesie absoluantur. Si qui uero obedire contempserint, quamcunque in eos sententiam ipse episcopali moderatione dictaueris firma permaneat.

Data Rome uIII Kalendas Aprilis.



CX. Urbani II epistola ad Guillelmum Pictauiensium comitem.---Hortatur ut ablata monasterio uindocinensi reddat. 
[Opp. Godefridi uindocin. ed. Sirmond., in-12, not., p. 91.]

URBANUS episcopus, seruus seruorum Dei, dilecto  filio GUILLELMO Pictauiensium comiti, salutem et apostolicam benedictionem.

Sepe tuam indolem commonuimus ut egregii principis patris tui deuotionem atque prudentiam imiteris. Ipse principatus sui ecclesias deuotissime coluit, plures rebus suis ditauit, nouas etiam a fundamentis exstruxit. De te uero miramur: qui cum aliis bonis studiis quantum ad militem polleas, in hoc a patris tui probitate degenerare perhiberis, quod ecclesiarum iura perturbes, et quas ille fundauit exspolies. Peruenit ad nos quod monasterio uindocinensi ecclesiam Beati Georgii, in Oleronis insula sitam, cum quadam optima terra abstuleris. Te itaque, carissime fili, presentibus litteris admonemus ut sicut sanctorum apostolorum et nostram  gratiam diligis, ecclesiam illam et cetera que uindocinensibus monachis abstulisti, in eorum potestatem omnino restituas. Res enim eorum parentum tuorum eleemosyne sunt et apostolice sedis alodium. Quod si infra dies triginta uisis his litteris quod mandamus adimplere contempseris, et indignationem nostram incurristi, et apostolice sedis anathemate te percussum indubitanter agnoscas. Monasterium uindocinense et res ad ipsum pertinentes ita apostolica auctoritate corroborate noscuntur, ut si quid inde ablatum uel distractum a quoquam fuerit, a predecessoribus nostris excommunicatum non dubites; et quem beati illi uiri excommunicauerunt non possumus soluere, nec debemus: sed quod fecerunt, nos eadem auctoritate firmamus.

 Datum Rome II Kalendas Aprilis.



CXI. Urbanus II »Amato, legato apostolice sedis, aliisque duobus episcopis iniungit ut Guillelmum  pro excommunicato habeant, nisi intra tempus a se prefinitum bona uindocinensibus monachis ablata restituere faciat.« 
[RUINART in uita Urbani.---MAB. et RUIN. Ouur. posth. III, 151.]




CXII. Urbani II epistola ad Rotbertum, Flandrensium comitem.---Illi Ecclesiam et episcopum Atrebatensem commendat. 
[MANSI, Concil. XX, 674.]


URBANUS episcopus, seruus seruorum Dei, dilecto filio ROTBERTO, Flandrensium comiti, salutem et apostolicam benedictionem.

Magna tibi exsultatione gratulandum est quod ecclesie que in tua ditione sunt tuis temporibus amissam recipiunt dignitatem. Ecce enim ciuitas Atrebatensis, que in comitatu tuo principalis est, ex apostolice sedis dignitate cardinalem recepit episcopum. Eum ergo et ei commissam Ecclesiam  nobilitati tue litteris presentibus commendamus, et in peccatorum tuorum remissionem precipientes et eum debita obedientia uenereris, tuearis, adiuues, atque ad restituenda ipsius Ecclesie bona auxilii tui brachium modis omnibus porrigas

Data Rome II Kalend. Aprilis.



CXIII. Urbani pape II sententia de subiectione Dolensis Ecclesie ad Turonensem. 
[MARTEN. Thesaur. Anecd. III, 879.]

URBANUS episcopus, seruus seruorum Dei, dilecto fratri RADULPHO, Turonensi archiepiscopo, eiusque successoribus canonice substituendis in perpetuum.

 Sanctorum canonum decernit auctoritas ut maiores ecclesiarum cause apostolice sedis iudicio decidantur. Qualiter igitur Turonensis Ecclesie contra Dolensem episcopum querela nostris sit temporibus pertractata, et presentium uolumus notitie certum fieri, et futurorum memoriam non latere. Dolensis siquidem episcopus Rolandus anno Dominice Incarnationis 1093 ad nostram presentiam ueniens, pallium quasi Britannorum archiepiscopus expetiuit. Cuius cum preces diutius auersaremur, apostolice memorie Gregorii septimi litteras preferebat, quibus ostendebatur Iuano cuidam Dolensi episcopo et eius successoribus pallium ab eodem apostolico contributum, salua tamen querela Turonensis Ecclesie, ut si  quando actione legitima potuisset probare Dolensem ceterosque Britannie citerioris episcopos debere metropoli Turonice subiici, subiicerentur quidem, Dolensis tamen usum pallii obtineret. Has litteras Gregorii pape nec minus nec amplius quam papa iusserat continere, cum frater noster Dolensis episcopus iureiurando firmasset, nos ei pallium sub eadem conditione concessimus. ueniens post hec ad nos dum Beneuenti essemus tua strenuitas, carissime frater Radulfe Turonensis archiepiscope, eiusdem pape Gregorii nostro conuentui litteras presentauit, que significabant causam hanc Rome in concilio retractatam, ubi post discussionem diutinam dispositum fuerat ut a legatis sedis apostolice concilium in prouincia conuocarent, in quo  causa sollicitius agitaretur, et siquidem per alicuius catholici et legalis pape auctoritatem authenticam se tueri Dolensis nequiret episcopus; de cetero et ipse et ceteri Britannorum antistites Turonice Ecclesie tanquam metropoli proprie obedirent, ipsius quoque in episcopatu successores nunquam ulterius pallium obtinerent. Ostensa est etiam legatorum qui in prouincia concilium egerant perpetrata definitio, qui cum Dolensis nulla causam suam authentica auctoritate potuisset defendere, Gregorius papa sententiam. . . . . scriptis et subscriptionibus omnimodis statuerunt, ut uidelicet tam Dolensis quam ceteri Britannorum episcopi Turonice semper Ecclesie subiacerent. Cum ad hec Dolensis, qui adhuc aderat, responderet se non ad agendum  uenisse, paratum tamen cum episcopis prouincie congruo tempore respondere, nos, utroque consentiente, disposuimus ut in proximi anni media Quadragesima uterque nostro se conspectui presentarent: qui autem se tunc sine canonico impedimento subtraheret aut deficeret, causam amitteret. Statuto autem tempore, cum nos in Urbe moraremur, Dolensis neutiquam uenit, tua fraternitas presto fuit. Quesita est in registro B. Gregorii pape uII sententia. Et ita omnino sicut audieramus inuenta. Ostensa sunt etiam Nicolai et Ioannis Romanorum pontificum monimenta id astruentia; Leonis quoque IX decretum eamdem causam sub anathematis additione confirmans. Audite sunt et fratris nostri Dolensis episcopi per quemdam nuntium  excusationes: non tunc legitime uidebantur. Omnibus itaque pertractatis, inconcussa confratrum nostrorum Ioannis Portuensis, Ubaldi Sabinensis, Ioannis Tusculanensis, Brunonis Signiensis, Daiberti Pisani, Lamberti Atrebatensis episcoporum, et nonnullorum nostre Ecclesie clericorum, Romanorum quoque iudicum et aliorum consularium: ex communi consilio uisum est harum rerum, que per tot apostolicos pontifices confirmate fuerant, definitionem plenam non debere differri, nec illum lucrari debere absentiam, qui se arguta calliditate subtraxerit. Et nos igitur sanctorum, quos prediximus, predecessorum nostrorum statuta firmantes, presenti decreto sancimus ut, sicut ab ipsis decretum est, tam Dolensis quam ceteri deinceps Britannorum  episcopi Turonensem Ecclesiam suam esse metropolim recognoscant, et debitam ei reuerentiam semper exhibeant: nec ullo ulterius tempore post Rolandi obitum ad pallii usum Dolensis aspiret episcopus. Tuam itaque sollicitudinem, frater in Christo carissime, adhortamur, ut tante dignitatis gratia dignam se semper studeat exhibere. Quanto altius preeminet, tanto altius bonorum operum luce prefulgeat. Pacem cum omnibus sequatur et sanctimoniam: in prosperis humilis, et in aduersis, si quando eueniunt, inueniatur cum iustitia erecta amica bonis, peruersis contraria, nullius unquam faciem contra ueritatem recipiens, nullius unquam faciem pro ueritate loquentem premens. Misericordie operibus iuxta uirtutem substantie insistens, et  tamen insistere supra uirtutem cupiens, infirmis compatiens, bene uolentibus congaudens, de alienis gaudiis tanquam de propriis exsultans, in corrigendis uitiis pie seuiens, in fouendis uirtutibus auditorum animum demulcens, in ira iudicium sine ira tenens, in tranquillitate seueritatis iuste censuram non deserens, ut officium quod forinsecus administras, interius coram diuine maiestatis oculis impleas. Fraternitatem tuam superna dignatio per tempora longa conseruet incolumem. Scriptum per manum Petri scriniarii sacri palatii.

S. Petrus. S. Paulus.

Urbanus papa II.


Locus monogrammatis.

BENEDICTUS DEUS ET PATER DOMINI NOSTRI IESU  CHRISTI.

Datum Rome per manum Ioannis sancte Romane Ecclesie diaconi cardinalis, Nonis Aprilis, indictione II, anno Dominice Incarnationis, 1094, pontificatus uero domni Urbani II pape septimo.



CXIu. Urbani pape II epistola ad uniuersos episcopos per Britanniam constitutos.---Confirmat sententias aliorum summorum pontificum. precipitque eis ut Turonensi archiepiscopo tanquam metropolitano pareant. 
[MARTEN. Thes. Anecd. III, 881.]

Pro confratris nostri Dolensis episcopi et aliorum ex uobis quorumdam obedientia Turonensi Ecclesie denegata, frequentes querelas ad sedem apostolicam  prouenisse, multas eiusdem rei discussiones perpetratas esse, fraternitatem uestram ignorare non credimus: cum sciamus predecessoris nostri Gregorii pape duplices ad uos litteras super hoc negotio destinatas, quin etiam Sanctonensi concilio plerosque uestrum interfuisse existimamus, in quo a legatis eiusdem apostolici causa eadem diligenti inuestigatione discussa, ubi cum Dolensis causam suam nulla potuisset authentica auctoritate defendere, secundum prefati pape sententiam omnino statutum est ut tam Dolensis quam ceteri Britannorum episcopi Turonensi semper Ecclesie subiacerent. Qualiter autem nos anno preterito Dolensi episcopo pallium indulserimus, nostris tunc fuistis litteris informati. Porro tam ipsi quam Turonensi archiepiscopo  terminum constituimus, quo uterque se cum sue Ecclesie munimentis pro querele huius decisione nostro conspectui presentaret. Cum Dolensis non ueniret, Turonensis in tempore presto fuit. Tunc in audientia clericorum simul et laicorum Romane Ecclesie retractata sunt, que uel nostro uel Gregorii pape tempore super hoc negotio gesta recurrerunt; recitata sunt etiam Romanorum pontificum Nicolai, Ioannis et Leonis scripta, quibus decretum est ut uniuersi Britannorum episcopi Turonice debeant metropoli subiacere. Quibus omnibus diligentius exquisitis, ex communi consilio tam confratrum nostrorum episcoporum et nonnullorum nostre Ecclesie clericorum Romanorum quam  iudicum et aliorum consularium adiudicatum est, harum rerum que per tot apostolicos pontifices confirmate fuerant, definitionem plenam non debere differri. Igitur et nos eorum statuta firmantes, presentium uobis auctoritate precipimus ut, sicut ab ipsis decretum est, Turonensi deinceps archiepiscopo eam, que metropolitanum decet, obedientiam exhibere curetis.

Datum Rome III Idus Aprilis



CXu. Urbani II epistola ad Rainoldum Remensem archiepiscopum.---Quod Fulconem Beluacensem episcopum coram se purgatum a crimine iterum purgari uoluerit, queritur. 
[MANSI. Concil. XX, 711.]

URBANUS episcopus, seruus seruorum Dei, karissimis fratribus R. Remensi archiepiscopo eiusque suffraganeis salutem et apostolicam benedictionem

Fraternitati uestre notissimum credimus quem admodum anno preterito ad apostolorum limina Fulco Beluacensis episcopus ueniens ultro in manibus nostris episcopatum ex integro refutauit. Nos autem necessitati ecclesiastice dispensatione apostolica prouidentes, eidem fratri nolenti et renitenti episcopatus curam iniunximus, retenta tamen pontificalis officii plenitudine; quoniam quidem patrem eius pro ipsius electione pecuniam obtulisse rumor exstiterat. Ceterum post aliquantum temporis  et pater eius et Odo uenerabilis Beluacensis Ecclesie canonicus ad nostram presentiam peruenientes, tactis sacrosanctis Euangeliis ab omni eum Simoniace prauitatis suspicione liberum reddiderunt. Ita nos Ecclesie nostre fratribus satisfactum iustitie iudicantibus, plenitudinem illi pontificalis officii restituimus.

Cum igitur nemini unquam apostolice sedis liceat retractare iudicium, cum nemini de se confessio credi debeat; cum ad unius accusationem nemo ualeat legitime condemnari, miramur qua presumptione post datam a Petri uicario sententiam preiudicium intulistis, quo spiritu predictum confratrem et cepiscopum nostrum ob unius accusationem  hominis addixistis, qua temeritate eidem uni semetipsum Simoniacum accusanti aduersus alium adeo credideritis, ut quem de causa eadem canonico ordine discussum Ecclesia Romana absoluerat, uos in eius iniuriam iterato illum iudicio purgationi canonice subiiceretis. Quia ergo aduersus matrem uestram Romanam Ecclesiam brachium extendistis, magna estis animaduersione dignissimi, quippe ut auctoritatem sanctorum canonum conculcantes. Te precipue, carissime ac reuerendissime frater R. Remensis archiepiscope, salua dilectionis inclyte reuerentia, te super hoc ducimus arguendum, quod in conspectu tuo tantam pati potueris apostolorum principi iniuriam irrogari. Nos itaque accusationem illam, et sententiam illam contra sanctorum canonum  instituta prolatam omnino irritam esse censemus, et Beluacensem episcopum religiose et simplicis uite uirum loco suo et officio restitutum firmamus. Sane quicunque ex uobis aduersus eum non iudicium, sed preiudicium protulerunt, nouerint se auctore Petro et iudicium usque ad satisfactionem congruam subituros, et iacturam quam frater ille perpessus est, estimatione legitima soluturos. Illum autem ita absolutum esse censemus, ut si qua in eum deinceps questio emerserit, solo Romane sedis iudicio terminatur. De cetero rogamus te, reuerendissime frater Remensis archiepiscope, ut Beluacensem episcopum nostre gratie plenitudinem obtinentem in suis tam spiritualibus quam corporalibus opportunitatibus adiuuetis.

 Data Lateranis III Idus Maii.



CXuI. Urbani II epistola ad Hugonem archiepiscopum Lugdunensem. 
[D. RUINART, uita Urbam. MAB. et RUIN. Ouur. posth. III, 359.]

URBANUS episcopus, seruus seruorum Dei, dilecto fratri et episcopo HUGONI Lugdunensi, et sancte Romane Ecclesie legato, salutem et apostolicam benedictionem.

Sollicitudinis nostre uices, et agendorum consiliorum prouidentiam strenuitati tue pure simpliciterque commisimus. Sed pro conseruanda pace et  negotio facilius peragendo, utilius estimauimus confratris nostri Remensis archiepiscopi  consilium conciscere, quia in eius manu familiarius causa regis uersatur. Tua uero intererit siue cum eius, siue sine eius consilio, prout tibi a Domino copiam ministrari conspexeris, iniuncte legationis officium exercere, et pullulantes uitiorum palmites diuini uerbi falce recidere. uiennensem archiepiscopum Guidonem, et Gratianopolitanum episcopum Hugonem quid rerum sit, sagacitas tua longe melius intra prouinciam inuestigare preualet, quam nos qui tam longis terrarum spatiis absumus. Quod igitur de eodem negotio tua fraternitas statuit, nos de tue iustitie integritate securi nostra assertione firmamus. Si quas uero nostre auctoritatis litteras  uiennensis obiecerit, nosse nos uolumus quia nos nichil ipsi aut Ecclesie uiennensi concessimus, nisi quod iuste hactenus possedisse cognoscitur, etiamsi per subreptionem forte, quod absit, aliquid uideatur extortum; sua enim cuique uolumus iura seruari. Tu hanc eorum dissentionem quanto citius poteris, adiuuante Domino, sopire procura. In his et in aliis que Dei sunt, in promptu habeas te Dei ministrum spiritu feruentissimo exhibere. Orantem pro nobis sanctitatem tuam gratia diuina custodiat.

Data Rome XuII Kal. Iunii.



CXuII. Urbani II epistola ad Hugonem Gratianopolitanum episcopum.---Illi de superioribus ad Hugonem Lugdunensem epistolis significat. 
[RUINART, uita Urbani, ubi supra, p. 360.]


URBANUS episcopus, seruus seruorum Dei, dilecto fratri HUGONI, Gratianopolitano episcopo, salutem et apostolicam benedictionem.

Pro negotio tuo confratri nostro Lugdunensi Hugoni archiepiscopo rescripsimus quod enim ipse nostra uice statuit, nos nostra assertione corroboramus. Si quas uero nostre auctoritatis litteras uiennensis archiepiscopus opposuerit, nichil cause tue officere arbitreris. Nos enim nichil ipsi, aut Ecclesie  uiennensi concessimus, nisi quod iuste hactenus possedisse cognoscitur, sua enim cuique uolumus iura seruari. Orantem pro nobis fraternitatem tuam miseratio diuina custodiat.

Data Rome XuII Kalend. Iunii.



CXuIII. Urbani II priuilegium pro canonicis Pistoriensibus. 
[ZACHARIA, Anecdota medii eui, p. 224.]

URBANUS episcopus, seruus seruorum Dei, dilectis in Christo filiis UGONI preposito, et ceteris Pistoriensis canonice fratribus, eorumque successoribus in regularis uite obseruantia permansuris in perpetuum.

Pie uoluntatis affectus studio debet prosequente  compleri, ut ecclesiastica utilitas apostolice sedis fauore uires accipiat et accrescat. Proinde religiosa uota uestra accipimus, et equis petitionibus libenter impertimur assensum, ut canonice uite ordinem, quam professi estis, auctoritatis nostre priuilegio muniamus. Presenti igitur decreto statuimus ut nemini uiuentium liceat uos et successores uestros a uite canonice communione distrahere, neue alicui uestrum post professionem liberum sit a congregatione discedere et latioris uie prerupta sectari. Quamobrem decernimus ut, si ex uobis quispiam a proposito aberrauerit, ad corrigendum eum, et secundum disciplinam regule cercendum, tibi, uel successoribus tuis, et ceteris, qui prefuerint, nulla debeat persona obsistere. Obeunte te, uel ceteris  canonice uestre rectoribus, nullus ibi qualibet subreptionis astutia, uel uiolentia preponatur, nisi quem regulares fratres secundum Dei timorem, uel de suis, si talem inter se repererint, uel de alienis, si oportuerit, cum consilio episcopi, qui canonice electus, et per Romanam fuerit Ecclesiam ordinatus, elegerint. Que omnia ut opitulante Domino firma semper, et illibata permaneant, presentis decreti auctoritate sancimus, ut nemini omnino liceat uestram canonicam temere perturbare, uel eius possessiones auferre, uel ablatas retinere, minuere,  uel temerariis uexationibus fatigare; sed, tam ea que ex episcoporum donatione quam et ea que ex quorumcunque fidelium oblationibus hodie possidetis, perpetuo uobis integra conseruentur. Ex quibus nominatim hec designanda duximus. Plebem de uiliano cum omni decimatione, et plebem de S. Quirico similiter, et ceteras decimationes siue infra ciuitatem siue extra ab episcopis uobis concessas, et quartam portionem oblationum, quas litanie offerunt, et decimationes de Gropole, et de Collina, et ecclesiam S. Blasii cum terris positis in aqua uiuola, et in uirsano, et in Falagrano, et in Barzani, et in Glandaria, sicut eas dedit Girardus filius Baconchi  , et Ronaldus cum Dauizzo genero suo. Illud etiam, quod ab episcopis uestris statutum est,  nostre auctoritatis assertione firmamus, ut si qui ex ordinariis clericis adhuc in domo sua manentibus seculo emigrauerint, quidquid eorum ordini pertinere uidetur, in usum canonicorum regulariter uiuentium redigatur, ea nimirum diligentia curaque adhibita, ne rerum augmentis in libertatem carnis, et uelamen malitie abutamini, ne quoquo modo res augere, et fratrum debeatis numerum imminuere; sed tantus canonicorum numerus conseruetur, quantum loci uestri facultas pati posse uidebitur, ne religionis et seruitii debiti detrimentum Ecclesia patiatur. Ad hec adiicimus ut quecunque hodie uestra canonica iuste possidet, siue in futurum iuste atque canonice, episcoporum concessione, liberalitate principum, uel oblatione fidelium poterit adipisci, uobis,  uestrisque successoribus, qui in eadem religione permanserint, firma semper et illibata persistant, eorum, pro quorum substentatione et gubernatione concessa sunt, usibus omnimodis profutura. uos igitur, filii in Christo karissimi, oportet regularis uite institutionibus diligenter insistere, et in omnibus apostolice sedis decreta seruare, ut post uite presentis angustias opitulante Domino ad superne latitudinis gloriam mereamini peruenire. Sane si quis in crastinum archiepiscopus, aut episcopus, imperator, aut rex, marchio, comes, uicecomes, iudex, aut castaldio, aut persona quelibet magna uel parua, huius priuilegii paginam sciens contra eam temere uenire tentauerit, secundo tertioque commonitus, si non satisfactione congrua emendauerit,  potestatis honorisque sui dignitate careat, reumque se de diuino iudicio existere de perpetrata inquitate cognoscat, atque a sacratissimo corpore et sanguine Dei et Domini Redemptoris nostri Iesu Christi alienus fiat, et in extremo examine dictricte ultioni subiaceat. Cunctis autem eidem loco iusta seruantibus sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant. Amen, amen, amen.

Datum Pistorie. Per manum Ioannis S. R. Ecclesie diac. card., XIu Kal. Ian., indict. III, anno Dominice  Incarnationis 1094, pontificatus uero domini Urbani II pp. septimo.



CXIX. Urbani II epistola ad Durannum Aruernorum episcopum.---Mandat ut a canonicis Biliomensibus cenobium B. Lupi restitui monachis Cluniacensibus iubeat. 
[MABILL., Annal. Bened., u, 336.]

URBANUS episcopus, seruus seruorum Dei, DURANNO carissimo fratri Aruernorum episcopo, salutem et apostolicam benedictionem.

Aduersus fraternitatem tuam pro Biliomensibus canonicis, qui tue ditionis habentur, non exigua querela prouenit. Hi nimirum Beati Lupi cenobium, quod sub Cluniacensis cenobii iure multis iam ultra  nostram memoriam temporibus est retentum, inuasione horrenda, et catholicis auribus non ferenda, contra omne ius et fas usurpantes, altare ipsius cenobii diruerunt, reliquias in eo latentes diripuerunt, quodque dictu et auditu nefas est, ipsum quod super altare ad infirmorum usus repositum fuerat corpus Dominicum, ipsis supercelestibus uirtutibus reuerendum, humo dispergere minime timuerunt; et cetera ornamenta, omnemque monasterii supellectilem in usus proprios asportauerunt. Hec quam grauia, quam horrenda, quam catholicis auribus importabilia uideantur, fraternitatis tue non credimus latere prudentiam. Quomodo igitur inulta hec pati sollicitudo tua poterat, non minimum, si ita se rei ueritas habeat, admiramur. Presentibus  ergo litteris officii tui debitum admonemus, ut predictum locum, et ex eo direpta utensilia uniuersa, Celsiniacensibus restitui facias: quibus reinuestitis, si quam in loco illo iustitiam se habuisse canonici Biliomenses confitentur, tempore congruo cum Celsiniacensibus monachis nostro se conspectui representent. Si autem nostre huic iussioni Biliomenses canonici obedire contempserint, diuinum iis officium interdicito, quoadusque resipiscentes, Celsiniacensi preposito et fratribus que diripuerunt restituant. Quod si episcopalis auctoritatis iudicium neglexerint, nostra se a diuinis officiis auctoritate nouerint interdictos, ut nec ipsi uspiam, nec alii in eorum ecclesia id exhibere presumant, quoadusque hec a nobis precepta perficiant.



CXX. Urbani II epistola ad Guillelmum, comitem Tolosanum.---Illum de expulsis abbatibus Moissiacensi et Lesatensi obiurgat. 
[BALUZ. Miscell. edit. Luc., II, 181.]


URBANUS episcopus, seruus seruorum Dei, GUILLELMO, comiti Tolosano, salutem et apostolicam benedictionem.

Super religione et eleemosynis quas erga Deum et eius famulos diceris exhibere maximo gaudio exsultamus, maximas agimus letitias. Est autem  quod nostram beneuolentiam te . . . afficiat quod adeo iustitiam exsequi te audiuimus. Hoc autem ex eo accipit augmentum quia Moyssiacensis et Lezatensis cenobii abbates iniuste expelli et in eorum locis inique alios subrogari pati nullo modo potuisti. Notum autem tibi facimus quod uenerabilem fratrem nostrum Ansquilinum in Moyssiacensem abbatem consecrauimus, Hunaldum autem inuasorem ex eodem cenobio recedere decreuimus; idque totum episcopo Caturcensi nostris litteris intimauimus. Studeat ergo religio tua sedis apostolice decretis uigilanter insudare et ut nostris affectibus preceptorum detur insistere. Sane quia te sancte Marie deaurate apud Tolosam omnino ecclesiam diligere et honorare accepimus  , tuis assentientes precibus,  tue dilectionis religioni concedimus quatenus tibi tueque progenici illic cemeterium construas et benedici facias. Ut autem beate Marie beatique Petri apostoli studeas deuotis seruitiis incubare, te et omnes qui in eodem loco religionis gratia optauerint sepeliri, per beati Petri gratiam ab omnibus absoluimus uinculis delictorum. Episcopo autem ciuitatis ut illud consecret ex nostri parte mandabis.



CXXI. Urbani II epistola ad Guillelmum [Geraldum?] episcopum Caturcensem.---Mandat ut, expulso Hunaldo, Ansquilinum in monasterium Moissiacense reducat. 
[BALUZ. Miscell. edit. Luc., II, 181.]


URBANUS episcopus, seruus seruorum Dei, GUILLELMO, Caturcensi episcopo, salutem et apostolicam benedictionem.

Quamuis supra matrem suam et Ecclesiarum omnium Romanam Ecclesiam calcaneum eleuauerit Hunaldus ex monasterio Moyssiacensi, qui in ipso cenobio abbas factus contra Romane Ecclesie uoluntatem Ansquilinum eiecit, tamen ex sedis apostolice benignitate ac patientia sententiam suspendimus et tante parcimus presumptioni. Iubemus autem ut Hunaldum ab eodem monasterio repellas et fratrem nostrum uenerabilem uirum Asquilinum in  eodem loco restituas in abbatem, et hoc infra quadraginta dies postquam litteras nostras acceperis a nobis. Quod nisi infra prescriptum perfeceris terminum, etiam inuitum ab omni te suspendemus officio. Ut autem omnino satagas, noueris te Domini nostri oris benedictionem nostre manus dispositione assecuturum. Si ergo nostris obedieris preceptis, apud nos bene iudicaberis. Sin autem, te iaculis nostris feriemus. Qualem ergo te exhibueris, talem nos habebis.



CXXII. Urbani II epistola ad Godefridum Lucanum episcopum.---Quod non sint homicide existimandi qui excommunicatos zelo Ecclesie occiderint. 
[MANSI, Concil. XX. 713.]


Excommunicatorum interfectoribus prout morem Romane Ecclesie nosti secundum ipsorum intentionem modum congrue satisfactionis iniunge. Non enim eos homicidas arbitramur, quod aduersus excommunicatos zelo catholice matris ardentes, eorum quoslibet trucidasse contigerit. Ne tamen eiusdem Ecclesie matris disciplina deseuiat, tenore quem diximus, penitentiam eis indicito congruentem, qua diuine simplicitatis oculos aduersus se  complacere perualeant, si forte quid duplicitatis pro humana fragilitate in eodem flagitio contraxerunt  .



CXXIII. Urbani II epistola ad Cyriacum, episcopum Ianuensem.---Qui iureiurando propinquitatem firmare debeant. 
[GRATIANI Decret. C. XXXu, qu. 6, c. 3.]

Notificamus tibi, ut postquam tres, aut duo ex propinquioribus iam defuncte uxoris eius, qui accusatur, uel uiue, hanc propinquitatem iureiurando firmauerint, uel tres, aut duo ex antiquioribus Genuensibus, quibus hec propinquitas nota est, qui bone fame et ueracis testimonii sint, remoto amore, timore, pretio et omni malo studio, supradicto modo consanguinitatem firmauerint, sine omni mora coniugia dissoluantur. Quod si propinqui, aut extranei  uerbis tantum propinquitatem testantur et iuramento probare, uel noluerint, uel nequiuerint, coniugium nullatenus dissoluatur: sed competens eis penitentia propter infamiam, uel peccati maculam  iniungatur.



CXXIu. Urbani II epistola ad Rogerium ducem et Boamundum fratres.---Monachos ab inuasoribus defendit. 
[MANSI, Concil. XX, 647.]

URBANUS episcopus, seruus seruorum Dei, ROGERIO duci et BOAMUNDO fratri eius, salutem et apostolicam benedictionem.

Proclamationem ante nostram presentiam fecit  Urso Bantinus abbas de quibusdam comitibus et baronibus, qui callida inuidiosa [inuidiosaque] episcoporum machinatione seducti, ipsum et eius monasterium nostris manibus consecratum modo plus conturbant. Unde, quia predictum monasterium ad ius B. Petri pertinere uestram non latet notitiam, ex auctoritate B. Petri et nostra monasterium et abbatem uobis commendamus, quatenus custodiatis, adiuuetis, et a malis hominibus, sicut B. Petri proprietatem, fideliter defendatis, et neque depredationes, neque aliquam sui iuris diminutionem a quocunque fieri patiamini.

 Semper recordantes, quia [forte et] consecratione eiusdem monasterii abbatem, et ipsum in manus uestras specialiter commendauimus. Itaque e priore commendatione, et harum litterarum iussione, ab omnibus monasterium nostrum, et precipue a Goffredo, Amici comitis filio, sicut fideles B. Petri defendite. Qui abbati, etiam pro defensione sue rerum Ecclesie partes maritimas conterenti, constipatus latronibus sese obuiam contulit: atque ab eo sub recto [forte subrepto] pretioso priuilegio nostro, uestris supplicationibus constituto, et aliis scriptis, spolia eius diripiens, cum suis confratribus satiatum opprobriis eum peditem dereliquit: ac inde queque iam a patre suo comite eidem monasterio debite restaurationis gratia condonata, ad suas manus sacrilegas  nequiter reuocauit. Quod si priuilegium et queque direpta sacrilegus ille renuerit reddere, et abbatibus ac fratribus dignissime satisfacere, precipimus ut cogatis. Alioquin ipse et fautores eius anathemati subdentur.



CXXu. Epistola Urbani II ad Beringerum abbatem S. Laurentii Leodiensis, Simoniacorum et Wibertistarum insectatorem, ab H[einrico] imperatore et Oberto episcopo expulsum. 
[MANSI, Concil. XX. 915.]

URBANUS episcopus, seruus seruorum Dei, dilecto in Christo fratri BERINGERO  abbati salutem et apostolicam benedictionem.

 Gratias agimus Deo pro uobis in gratia Dei que data est uobis, qui in hoc malo tempore, cum omnis pene Gallia erroris caligine iacet immersa, oculos mentis uestre ad cognitionem ueritatis illuminauit, ut ad amorem iustitie, et catholice fidei defensionem, igne sui spiritus cor uestrum accendat. Gratias illi qui uos preclaro calice gratie sue inebriauit, et Spiritum Domini in ratione uestra feruentem ad tolerantiam multiplicis iniurie paratum reddidit, et ad perferendos labores et pericula pro defensione ueritatis excitauit. Quod Dei munus speciale esse non dubitamus, qui prouida dispensationis sue gratia electos suos persecutionis tempore utiliter probat et discutit; sed ne penitus aberrent, aut labefactati  funditus deiiciantur, potentia uirtutis sue sustentat, ut ad omnia propter se sustinenda paratiores fiant, fortiores excitat, antehac ut pro certo compertum habemus, aliis pro defensione ueritatis et iustitie laborantibus, cum omni officio caritatis subuenire solebatis et cum magna cordis letitia, et uultus hilaritate, sanctorum necessitati supra uires uestras ministrare. Simoniacos, et Wibertistas, nouos  Ecclesie hostes, ualidis uerborum iaculis impetere, et nutantem rationis eorum murum ariete fidei pulsare, et athletas Dei, qui in acie Christiane religionis defecerant, confortare. Nunc ergo deuotionem uestram pietas diuina inspexit, et tandem maiestas excelsa dignatur ut pro eo patiamini, qui pro uestra gloria crucis ignominiam ferre non erubuit. Huic tanto celestis gratie beneficio prudentia uestra debet respondere aliquid, et calice salutari gratanter accepto gloriam et honorem eterni regis querere, et in omni uite uestre statu nomen eius, qui uobis tribuit intellectum, inuocare, laudare, benedicere et magnificare. Nec damna rerum temporalium uos debent mouere, neque quod H.  , homo Christiane pacis euersor et ecclesiarum  sacrilegus uenditor, Romani imperii destructor, hereticorum auctor et defensor, uos de Ecclesia uestra per satellitem suum Obertum  episcopum expulit, curare. Nam si Patremfamilias Beelzebub inuocauit [leg., uocauit], quanto magis domesticos eius?«  Si Romane sancte et apostolice Ecclesie funestas manus intulit, mirum uobis uidetur, sic usque ad uos gladius insanie eius peruenit. Si sacerdotem summum, cui omnipotens Dominus per Petrum singulari priuilegio potestatem aperiendi et claudendi quibus uoluerit ianuas celestis regni dono dedit, de cathedra pontificali tyrannice exturbauit, et pro eo statuam auream in loco sancto erexit, et ad adorandum eos quos potest cogit, turbamini quod uos uiolenter expulit, et in  loco uestro fictile et conflatile idolum abominationis collocari fecit. Imo potius gaudete, quia Deus laborum sanctorum suorum consortem uos uult esse. Si rapinam bonorum temporalium pro Christo ferre non uultis, quomodo mortis asperitatem pro Christiana ueritate sustinere gauderetis? Credo quod uoluntas Dei est, imo diuine propitiationis opus, ut aliqua uis humana fossam illam maledictionis et nequitie uos compellat exire, ne iustus Lot pereat cum iniustis, ne sanctitatis uestre speculum admittat quidquam contagionis ex cohabitatione malitie circumstantis. Quis enim murus staret inconcussus, que mens immobilis in sua firmitate permaneret, ubi crassi sues grunnirent assidue, ubi innocentie uestre simplicitatem turba malignantium obsideret?  Obertus, Antichristi signifer, Satane iumentum, perfidie Simonis manifestus sectator, apostolicorum iudiciorum contemptor, Ecclesie quantum in ipso est conculcator, ecclesiarum quas in suam perditionem temerarius emptor inuasit, predo et destructor et profanus uenditor nunc minis intonaret, nunc diabolicis blandimentis astutie caput uestri  rigoris incuruare contenderet. Quem nos ex decreto concilii a nobis nuper acti damnatum auctoritate Dei et B. Petri, et sancte Romane Ecclesie, cui auspice Deo deseruio, iam excommunicauimus, et cum suo Wiberto, bestia terribili et uaria, que ascendit de mari, et facit bellum cum sanctis, quam adorant quorum non sunt nomina scripta in libro uite et agni, portionem maledictionis ei dedimus pro eo quod Simoniacus est, et episcopatum data pecunia usurpauit, et quia uos iniuste de loco uestro ex precepto sui regis expulit, et eum qui propter contumaciam et inobedientiam publico iudicio adiudicatus et condemnatus erat, accepta ab eo pecunia supposuit, et quia cuidam Lupo  et Simoniaca heresi, et aliis capitalibus culpis publice  et iuste damnato manus imposuit. Similiter et illum Ecclesie profanum peruasorem damnauimus, et excommunicauimus Wolbodonem, quia Simoniace ac tyrannica potestate per male acquisitam pecuniam abbatiam uestram, et locum unde per insolentiam suam, sicut diabolus de celo deciderat, inuasit  et cum eo omnes militie eius adiutores et fautores. Omnes quoque quibus ipse oblationes fidelium res ecclesie, et predicta diuinis usibus tradita uel uendidit uel dedit, pariter cum illo a gremio sancte Ecclesie apostolica auctoritate pellimus, anathematizamus, damnamus, et sacrilegos iudicamus, usque dum sua Ecclesie restituant. uos autem, frater carissime, gaudete, quia rex Isrel filium suum uult super flumina Babylonis sedere et  flere, et ad reditum in terram promissionis libero cordis affectu suspirare, non in ipsis fluminibus et studiis secularibus implicitum interire. Summa nostre uoluntatis est ut teneat prudentia uestra quod ratio persuadet, Scriptura diuina testatur, sancte religionis ordo requirit, martyrum sanguis insinuat, mater nostra, sancta scilicet Ecclesia, precipit et commendat. ueritas ipsa ut ad ueritatem nos conuerteret mori uoluit, nichilque animas nostras, nisi sola ueritas a potestate diaboli liberabit. Salutant uos in Christo et qui uobiscum sunt fratres uestros in presenti nobiscum congregati episcopi, clerici, abbates et monachi, ut memoriam nostri in uestris sanctis orationibus habeatis, ut pro pace nostra et sancte Ecclesie eum qui natus  pacem terris attulit, quique suo sanguine eam sibi desponsauit, rogetis suppliciter exoramus. Charissimus filius noster Gerbertus, harum litterarum gerulus, quando, ubi, quomodo, cum quibus ad nos sine impedimento Satane uenire possitis, secreto indicabit uobis. Bene ualete.



CXXuI. Bulla Urbani pape II pro monasterio S. Petri de Puteolis Lucane diecesis. 
[MITTARELLI, Annal. Camaldul. tom. III, Append., p. 114.]


URBANUS episcopus, seruus seruorum Dei, dilecto filio MARTINO priori monasterii S. Petri, quod in Lucane Ecclesie parochia situm est, loco quod uocatur Puteolis, eiusque successoribus in perpetuum.

Desiderium quod ad religiosum propositum et animarum salutem pertinere monstratur, auctore Domino, sine aliqua est dilatione complendum. Ea propter, fili in Christo carissime, tuis petitionibus annuentes, monasterium Sancti Petri, cui Domino  auctore presides, presentis decreti auctoritate munimus. Statuimus enim ut quecunque hodie idem cenobium iuste possidet, siue in crastinum concessione pontificum, liberalitate principum, uel oblatione fidelium, iuste atque canonice poterit adipisci, firma tibi tuisque successoribus et illibata permaneant. Possessionum etiam, que in monasterii proprietate continentur, decimas absque ulla uos molestia possidere perpetuo uolumus. Sepulturam quoque eiusdem loci omnino liberam haberi sancimus, ut eorum qui illic sepeliri deliberauerint, deuotioni et extreme uoluntati nullus obsistat saluo parochiane ecclesie debito. Decernimus ergo ut nulli omnino hominum liceat idem cenobium temere  perturbare aut ei subditas possessiones auferre, uel oblata retinere, minuere, uel temerariis uenationibus fatigare, sed omnia integra conseruentur eorum pro quorum sustentatione ac gubernatione concessa sunt, usibus omnimodis profutura, salua Lucane ecclesie debita et canonica reuerentia. Sane si quis in crastinum archiepiscopus aut episcopus, imperator aut rex, comes aut uicecomes, iudex aut castaldio, aut persona quelibet magna uel parua huius nostri priuilegii paginam sciens contra eam temere uenire tentauerit, secundo tertioue commonitus, si non satisfactione congrua emendauerit, potestatis honorisque dignitate careat, reumque se diuino iudicio existere de perpetrata iniquitate cognoscat, et a sacratissimo corpore Dei et Domini Redemptoris  nostri Iesu Christi alienus fiat, atque in extremo examine districte ultioni subiaceat. Cunctis, etc.

BENEDICTUS DEUS ET PATER DOMINI NOSTRI IESU CHRISTI. AMEN.

Datum Florentie per manum Ioannis sancte Romane Ecclesie diaconi cardinalis, Kal. Februarii indictione III, anno Dominice Incarnationis 1095, pontificatus uero domni Urbani secundi pp. septimo.



CXXuII. Urbani II bulle pro monasterio Sancti Aegidii, confirmate in concilio Placentino. 
[BALUZ., Miscell. edit. Luc., II, 177.]


URBANUS episcopus, seruus seruorum Dei, uniuersis per Gothicam prouinciam fidelibus salutem et apostolicam benedictionem.

Notum omnibus uobis uolumus quia dilectus filius noster Raimundus, Tolosanus comes, tam nostris quam aliorum religiosorum uirorum monitis excitatus et omnipotentis Dei timore compunctus partem, imo rapinam quam ex parentum suorum inuasione in altari Sancti Aegidii et reliquis ipsius altaris ecclesie altaribus habere solitus erat, Deo ac sancte  Dei Genitrici Marie sanctisque apostolorum principibus Petro ac Paulo et beato confessori Aegidio reddidit. Que redditio siue dimissio in Tolosana synodo facta est coram legato nostro Bernardo, Toletano archiepiscopo, et pluribus tam episcopis quam abbatibus. Item in festiuitate sancti Aegidii coram eodem legato nostro aliisque quamplurimis episcopis uel abbatibus eamdem redditionem cum uxore sua Heruira et filio Bertranno super altare beati Aegidii confirmauit, duobus illic nummis Aegidiensis monete positis. Igitur nos secundum ipsius comitis postulationem pro sua et parentum suorum salute factum hoc auctoritate apostolica confirmamus et omnipotentis Dei misericordiam deprecamur quatenus quod de rerum ecclesiasticarum usurpatione hactenus admiserunt,  sua eis propitiatione indulgeat et a suorum delictorum uinculis per sanctorum apostolorum et sancti Aegidii merita et preces absoluat. Porro tam ipsum quam eius posteros uniuersos, si altarium oblationem ulterius inuadere tentauerint, anathemati subiicimus et ab uniuerso Ecclesie consortio segregamus. Quicunque etiam uel ab ipso comite uel ab aliquo quolibet de oblationibus illis feudum tenet, huius decreti tenore cognito nisi omnino Ecclesie reddiderit, eidem anathemati subiaceat. Ipsis etiam monachis sub anathemate interdicimus ne ullo unquam tempore laicorum cuiquam in ipsis altarium oblationibus partem habere permittant. Alioquin et qui dederit et qui receperit anathemati quod proposuimus subiacebit.

 Data per manum Ioannis, sancte Romane Ecclesie diaconi cardinalis, Cremone XII Kalendas Martii, indictione III, anno ab Incarnatione Domini 1095, pontificatus uero domni Urbani pape septimo.

     Relecta uero et confirmata in concilio quod idem papa Placentie celebrauit.
    Ego Ioannes Portuensis episcopus cardinalis subscripsi.
    Ego Albertus cardinalis subscripsi.
    Ego Richardus presbyter cardinalis sancte Romane Ecclesie et Massiliensis abbas subscripsi.
     Ego Bonus senior presbyter cardinalis subscripsi.
    Ego Teuzo presbyter cardinalis subscripsi.
    Ego Gregorius diaconus cardinalis subscripsi.
    Ego Daibertus Pisanus archiepiscopus subscripsi.
    Ego Rodulphus Turonensis archiepiscopus subscripsi.
    Hugo cardinalis diaconus sancte Romane Ecclesie subscripsi.
    Herimannus cardinalis.
    Ego Philippus Lunensis episcopus subscripsi.
    Ego Aurasicensis episcopus Gilelmus subscripsi.
    Ego Rogerius sancte Romane Ecclesie diaconus subscripsi.
    Ego Ioannes Portuensis cardinalis episcopus subscripsi.
     Ego Willelmus Ausciensis archiepiscopus cum meis suffraganeis, scilicet Dodo Bigorritano episcopo, Sancio Lascurrensi episcopo, Ottone Olorense episcopo, Willelmo Consorano episcopo, subscripsi.
    Ego Imolensis episcopus Otto subscripsi.
    Ego Rodulfus Reginus archiepiscopus subscripsi.


Petrus uenetus patriarcha, Petrus archiepiscopus Mediolanensis, Gotafridus episcopus Magalonensis, Berengarius episcopus Foroiuliensis, Amatus archiepiscopus Burdegalensis, Aldebertus archiepiscopus Bituricensis, Petrus archiepiscopus Aquensis, Fulco Beluacensis episcopus interfuerunt.

Tetbaldus Bercellensis abbas laudauit. Poncius abbas Case Dei, Frotardus abbas Sancti Pontii.

Isti et omnes archiepiscopi, episcopi et abbates  in Placentina synodo residentes hanc dimissionis chartam precepto domini pape laudauerunt et confirmauerunt, ac huius dimissionis deinceps inuasorem uel subreptorem perpetuo anathemati subdiderunt, et monasterium omne, si aliquando inuasio accideret, ab omni diuino officio interdicendo cessare iusserunt.



CXXuIII. Urbanus II pontifex monasterium D. Georgii in Nigra Silua in suam protectionem recipit atque insignes ei libertates concedit. 
[SCHePFLIN., Alsat. dipl., tom. I, p. 177.]

URBANUS episcopus, seruus seruorum Dei, dilecto filio THOGERIO abbati monasterii Sancti Georgii,  quod situm est in Silua Nigra, iuxta flumen Briganam, eiusque successoribus regulariter substituendis in perpetuum.

Desiderium quod ad religiosum propositum et animarum salutem pertinere monstratur, auctore Deo, sine aliqua est delatione complendum. Quia igitur nobiles uiri Herilo et Hesso in episcopatu Constantiensi, in pago nomine Bara, in comitatu Ascheim, in silua quam dicunt Nigram, iuxta flumen Briganam, in honore sancti Georgii martyris monasterium edificauerunt, et beato Petro apostolo id ipsum cum uniuersis que illic obtulerant delegauerunt,  nos secundum eorum deuotionem prefatum locum sub apostolice sedis tutela specialiter confouendum suscipimus. Per presentis igitur priuilegii paginam apostolica auctoritate statuimus ut quecunque predia siue possessiones prefati uiri uel alii quilibet ex suo iure supradicto cenobio obtulerunt, quemcunque in futurum concessione pontificum, liberalitate principum, seu oblatione fidelium iuste atque canonice poterit adipisci, firma tibi tuisque successoribus et illibata permaneant. Nulli preterea sacerdotum, regum uel ducum aut comitum, seu quarumlibet personarum liceat in eo loco aliquas sibi proprietatis conditiones, non hereditarii iuris, non aduocatie, non cuiuslibet potestatis usurpationem, que libertati monasterii  noceat, uindicare. Aduocatum sibi constituendi, quem uoluerint, abbas cum suis fratribus liberam habeant potestatem. Et si is postmodum monasterio inutilis fuerit, remoto eo alium constituant. Obeunte te nunc eius loci abbate uel tuorum quolibet successorum, nullus ibi qualibet subreptionis astutia uel uiolentia preponatur, nisi quem fratres communi consensu uel fratrum pars consilii sanioris secundum Dei timorem et regulam beati Benedicti elegerint. Ut autem fratres in eodem loco collecti omnipotentis Dei seruitiis liberius ualeant insudare, decernimus ut nulli omnino hominum liceat idem cenobium temere perturbare aut subditas ei possessiones auferre, minuere uel temerariis uexationibus fatigare, sed omnia integra conseruentur,  eorum pro quorum sustentatione ac gubernatione concessa sunt usibus omnimodis profutura. uos uero, filii in Christo karissimi, oportet regularis discipline institutionibus diligenter insistere, et totius anime ac mentis uirtutibus anhelare, ut per arctam uiam gradientes omnipotenti Deo placere et ad supernam beatitudinem peruenire ualeatis. Ad indicium autem percepte huius a Romana Ecclesia libertatis per annos singulos aureum Bizantium Lateranensi palatio persoluetis. Sane si quis in crastinum archiepiscopus aut episcopus, imperator aut rex, dux aut marchio, comes aut uicecomes, aut persona quelibet ecclesiastica uel secularis huius nostre constitutionis paginam sciens contra eam temere uenire tentauerit, secundo tertioue commonitus,  si non satisfactione congrua emendauerit, potestatis honorisque sui dignitate careat, reumque se diuino iudicio existere de perpetrata iniquitate cognoscat, atque a sacratissimo corpore Dei ac Domini Redemptoris nostri Iesu Christi alienus fiat, et in extremo examine districte ultioni subiaceat. Cunctis autem eidem loco iusta seruantibus sit pax Domini nostri Iesu Christi, quatenus et hic fructum bone actionis percipiant et apud districtum iudicem  premia eterne pacis inueniant. Amen, amen, amen.

Datum Placentie per manum Ioannis sancte Romane Ecclesie diaconi cardinalis, uIII Idus Martii, indict. III, anno Dominice Incarnat. 1095  , pontificatus autem domni Urbani secundi pape septimo.



CXXIX. Monasterium Hirsaugiense Spirensis diecesis sub protectione sedis apostolice recipitur, bonaque omnia eidem confirmantur. 
[COCQUELINES, Bullar. collect., II, 80.]

URBANUS episcopus, seruus seruorum Dei, dilecto filio GEBEHARDO, monasterii Hirsaugiensis abbati,  eiusque successoribus regulariter substituendis, in perpetuum.

Cum uniuersis sancte Ecclesie filiis pro apostolice sedis auctoritate ac beneuolentia debitores existamus, illis tamen, locis ac personis, que specialius et familiarius Romane adherent Ecclesie, queque ampliori religionis gratia eminent, propensiori nos conuenit caritatis studio imminere. Unde nos, bone memorie predecessoris nostri Gregorii formam sequentes, eadem tibi tuisque legitimis concedimus successoribus, que ipse predecessori tuo Willelmo et eiusdem monasterio precibus Adalberti comitis, concessit et confirmauit; qui eterne retributionis amore succensus in predio suo quod dicitur Hirsaugia, monasterium a progenitoribus  suis antiquis constructum, nuper amissa restituens uenuste reparauit, et in usus fratrum inibi Deo seruientium pluribus possessionibus, et redditibus ampliauit. Quam sue liberalitatis institutionem ne ulla in posterum peruersorum hominum audacia minuere aut uiolare presumat apostolice auctoritatis priuilegio muniri, et sancte Romane Ecclesie tuitione roborari postulauit. Quamobrem, prefatum monasterium sub apostolice sedis protectione ac tutela specialiter amplectentes, presentis priuilegii pagina statuimus, ut que hodie idem cenobium iuste possidet, siue in futurum concessione pontificum, libertate principum, uel oblatione fidelium, iuste et canonice poterit adipisci, firma tibi, tuisque successoribus, et illibata permaneant.  In quibus hec nominatim designanda duximus: cellulas S. Georgii, que dicitur Richenbac, et S. Martini, que dicitur uischbahaio, et predium quod dicitur Gilstein, quod datum est pro cella S. Petri; constituentes, ne uel tu, fili carissime Gebeharde, uel quilibet tuorum successorum, prefatas cellulas destruere, uel ea, que illis concessa sunt seu concedentur, temere presumatis imminuere. Preterea decernimus, ut nulli omnino hominum liceat idem  cenobium temere perturbare, uel eius possessiones auferre, minuere, uel temerariis uexationibus fatigare; sed omnia integra conseruentur, eorum pro quorum sustentatione concessa sunt, usibus omnimodo profutura. Constitutionis quoque immunitatis, et libertatis modos, quod prefatus comes illustris Adalbertus scripto sue traditionis inseruit, et regio sigillo imprimi curauit, ad posteritatis cautelam, et arcendos infestantium impetus diligenter statuimus, uti nec de promissis quidlibet negligatur, nec de uetitis quidlibet presumatur. Obeunte uero te, nunc eius loci abbate, uel tuorum quolibet successorum, nullus ibi qualibet subreptionis astutia uel uiolentia preponatur, nisi quem fratres communi consensu, uel fratrum pars sanioris consilii, secundum  Deum, et beati Benedicti regulam elegerint. Consecrationes altarium siue basilicarum, ordinationes quoque clericorum, oleum sanctum, et cetera ad episcopale officium pertinentia, ab episcopo Spirensi, in cuius estis diecesi, accipietis si tamen catholicus fuerit, et communionem apostolice sedis habuerit; si ea gratis, sine simoniaca prauitate impendere uoluerit; alias uero liceat catholicum, quem uolueritis, episcopum adire, et ab eo consecrationum sacramenta accipere; qui apostolica fultus auctoritate, que postulastis, indulgeat. Aduocatum preterea siue protectorem uobis Godfridum, prefati comitis Adalberti filium, instituimus, si huiusmodi Deo prestante fuerit, ut Ecclesie et seruis Dei honorem debitum exhibeat, et predicti  monasterii utilis et studiosus defensor fuerit; sin autem in uestra sit potestate eligere uestre ecclesie idoneum protectorem, qui sine lucri secularis exactione id diuine seruitutis obsequium strenue ac reuerenter exhibeat. uos igitur, filii in Christo karissimi, oportet regularis discipline institutionibus sollicitius et deuotius mentis et anime uirtutibus anheletis; precipue studentes Romane Ecclesie decreta ueneranda seruare, cuius patrocinio ab omni iugo uiuentium estis annuente Domino, premuniti. Ad iudicium autem percepte huius a Romana Ecclesia libertatis per annos singulos Bisantium aureum Lateranensi palatio persoluetis. Sane si quis in crastinum episcopus et archiepiscopus, imperator aut rex, comes aut uicecomes,  iudex aut persona quelibet magna uel parua, huius priuilegii nostri paginam sciens, contra eam temere uenire tentauerit, et eorum que concessa sunt uel statuta, quidquam irritum fecerit, secundo tertioue commonitus si non satisfactione congrua emendauerit eterno se innodatum anathemate, et a corpore Christi, et Ecclesia, ex auctoritate potestatis apostolice segregatum cognoscat. Conseruantibus autem hec pax a Deo et misericordia presentibus et futuris seculis conseruetur. Amen.



CXXX. Urbani II epistola ad clerum et populum Nouiomensem.---Remandat ipsis cum gratie sue plenitudine Radbodum episcopum, qui Placentino concilio interfuerat, et confirmat priuilegia Ecclesie Nouiomensi a predecessoribus suis concessa. 
[D. BOUQUET, Recueil, t. XIu, p. 712.]


URBANUS episcopus, seruus seruorum Dei, dilectis filiis clero et populo Nouiomensi salutem et apostolicam benedictionem.

Nouerit dilectio uestra fratrem nostrum Radbodum, antistitem uestrum, ad concilium quod Placentie  annuente Domino egimus, peruenisse. Quandiu autem apud nos fuit, nemo aduersus eum  aliquid protulit. Eum igitur ad uos cum gratie nostre plenitudine remandamus. Si que tamen uel de episcopatus introitu, uel aliunde, aduersus eum querela emerserit, apud  legatum Lugdunensem diligentius audiatur. Ecclesie autem sue authentica priuilegia, que antecessores  eius a nostris legitimis predecessoribus meruerunt, nos rata manere et inconcussa seruari sancimus.

Datum Placentie, uII Idus Martii.



CXXXI. Bulla Urbani II pro abbatia S. Petri in Nigra-Silua. 
[SCHePFLIN, Historia Zaringo-Badensis. Carlsruhe 1763, in-4o, u, 29.]

URBANUS episcopus, seruus seruorum Dei, dilectis in Christo filiis in loco qui Cella S. Petri dicitur, sub B. Benedicti regula dimicantibus, eorumque successoribus regulariter substituendis in perpetuum.

 Desiderium quod ad religiosum propositum et animarum salutem pertinere monstratur, auctore Deo sine aliqua est dilatione complendum. Quia ergo egregie nobilitatis uir Bertholdus dux in comitatu Brisaquensi, in Constantiensi episcopatu, in Silua que dicitur Nigra ad honorem sancti Petri apostolorum principis monasterium edificauit, ipsum quoque allodium Romane Ecclesie iuri mancipauit. Nos eius deuotionem nostra auctoritate firmantes locum ipsum sub apostolice sedis tutela specialiter fouendum suscepimus. Per presentis igitur priuilegii paginam apostolica auctoritate statuimus, ut quecunque predia siue possessiones prefatus dux, uel alii uiri ex suo iure uestro monasterio obtulerint, siue in futurum concessione pontificum, liberalitate  principum, seu oblatione fidelium iuste atque canonice poteritis adipisci, firma uobis, uestrisque successoribus et illibata permaneant. Decernimus ergo ut nulli omnino hominum liceat idem cenobium temere perturbare, uel ei subditas possessiones auferre, minuere, uel temerariis uexationibus fatigare, sed omnia integre conseruentur, uestris, uestrarumque successorum usibus omnimodis profutura. Obeunte eo qui in uobis abbatis fungitur ministerio, nullus ibi sub qualibet subreptionis astutia uel uiolentia preponatur, nisi quem uestri collegii uniuersitas, uel sanioris consilii pars secundum timorem Dei, et B. Benedicti regulam elegerit. Aduocatus, quem uestris iuribus decreueritis, nullam in monasterio uestro aliquid disponendi habeat  potestatem: nulli etiam seculari persone in eodem loco liceat habitare.

uos autem, filii in Christo karissimi, oportet regularis discipline institutionibus diligenter insistere, et totius anime ac mentis uirtutibus anhelare, ut per arctam uiam gradientes omnipotenti Deo placere, et ad supernam latitudinem peruenire ualeatis. Ad indicium autem percepte huius a Romana Ecclesia libertatis aureum bysantium per singulos annos Lateranensi palatio persoluetis.

Sane si quis in crastinum archiepiscopus aut episcopus, imperator aut rex, princeps aut dux, comes aut uicecomes, iudex aut persona quelibet magna uel parua, secularis uel ecclesiastica huius nostre  constitutionis paginam sciens contra eam temere uenire tentauerit, secundo tertioue commonitus, si non satisfactione congrua emendauerit, potestatis honorisque sui dignitate careat, reumque se diuino iudicio existere, ut a sacratissimo corpore et sanguine Dei ac Domini Redemptoris nostri Iesu Christi alienus fiat, atque in extremo examine districte ultioni subiaceat. Cunctis autem eidem loco iuxta seruantibus sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant. Amen.

Datum Placentie per manum Ioannis, sancte Romane Ecclesie diaconi cardinalis, uI Idus Martii,  indict. III, anno Dominice Incarnat. 1094, pontificatus autem domni Urbani II pape uII.



CXXXII. Urbani II epistola ad Rotbertum Flandrensium comitem, et eius optimates.---Hortatur ut Lambertum, episcopum Atrebatensem, in recuperandis Ecclesie possessionibus adiuuet. 
[MANSI, Concil. XX, 675.]

URBANUS episcopus, seruus seruorum Dei, dilecto filio ROTBERTO, Flandrensium comiti, et optimatibus suis, salutem et apostolicam benedictionem.

Pro carissimo fratre nostro Lamberto, Atrebatensi episcopo, repetitis uos litteris exhortamur et oramus, ut ei ad reparandam renouati episcopatus dignitatem consilii et auxilii uestri manus porrigatis,  et possessiones eiusdem episcopatus a Cameracensibus episcopis, quibus ecclesia eadem commissa fuerat, male distractas, de manibus tenentium eripere, et eidem ecclesie restituere pro uestrorum peccatorum remissione omnibus modis laboretis. uolumus preterea, et apostolica auctoritate iubemus, ut nullo deinceps tempore prefatam Ecclesiam alicui Ecclesie subiici uel infestari patiamini, sed ipsam tanquam matrem uestram et dominam, saluo Remensis Ecclesie iure honorare, ab iniuriis tueri et defendere procurate.

Data Placentie u Idus Martii.



CXXXIII. Urbani II epistola ad Gualcherum episcopum Cameracensem.---Hortatur ne Ecclesie Atrebatensis iura ledat. 
[MANSI, Concil. XX, 675.]


URBANUS episcopus, seruus seruorum Dei, dilecto filio GUALCHERO, Cameracensi electo, salutem et apostolicam benedictionem.

Meminisse te conuenit quod iureiurando promiseris apostolice sedis decreta te fideliter obseruaturum. Quod igitur de Atrebatensi Ecclesia sedes apostolica statuit, caue ne tentes qualibet occasione turbare. Imo uolumus atque precipimus ut ea omnia que ad ius illius Ecclesie secundum priuilegium nostrum pertinere cognoscis, quiete ab ea possideri et inconuulsa manere permittas.



CXXXIu. Urbani II epistola ad Guidonem uiennensem archiepiscopum. 
[D. RUINART, uita Urbani, p. 363.]


URBANUS episcopus, seruus seruorum Dei, GUIDONI, uiennensium archiepiscopo, salutem et apostolicam benedictionem.

Necessitati et utilitati Ecclesie prouidentes, in promotione tua quod etati deerat, tolerauimus; contra Ecclesie nostre morem, absenti tibi pallium contribuimus, priuilegium quoque concessimus, in quo tamen legatus tuus id per subreptionem fecit ascribi quod usque ad tua tempora Gratianopolitanus episcopus possederat, quem in Romana Ecclesia  plurimum carum habemus. Qua de re cum sepe apud nos et apud legatum nostrum uenerabilis confrater noster supradictus episcopus conquestus fuerit, tu, tantorum beneficiorum immemor, neque nostris, neque legati nostri litteris uel precepto obedisti. Nuper autem ad concilium quod annuente Deo Placentia celebrauimus, idem episcopus ueniens, de eadem re, de Salmoriacensi pago uidelicet, in communi audientia conquestus est, plurimorum etiam assertionibus patuit pagum illum sub nonnullis episcopis Gratianopolitanam Ecclesiam possedisse. Illam igitur subreptionem, per quam res sub querimonia positas quasi per priuilegium uindicas, nos irritam esse, et uires nullas obtinere decernimus. Unde synodali iudicio eum de pago illo, salua tue  Ecclesia iustitia, reinuestiuimus, et tibi presentium litterarum auctoritate precipimus ut eamdem inuestituram adimpleas et cum quiete possidere permitras, donec aut ante nos, aut ante legatum nostrum canonico iudicio decidatur; quod si contempseris, profecto noueris beati Petri ac nostram te gratiam amissurum.

Data Placentie quarto Idus Martii.



CXXXu. Urbanus papa II translationem Aucensis episcopatus parochiarumque diuisionem in Fusellensi concilio factam, confirmat. 
[FLOREZ, España sagrada, XXuI, 463.]

URBANUS episcopus, seruus seruorum Dei, dilecto  fratri GOMESANO, Burgensi episcopo, eiusque successoribus canonice substituendis in perpetuum.

Claruisse plurimas quondam in Hispania ciuitates Christiane religionis gloria et episcopalis cathedre dignitate, et sanctorum martyrum seu confessorum, monimenta declarant, et Toletanorum conciliorum frequentia numerosa significat. Ex quibus nonnullas euersas esse cognoscimus. Miseratione tamen omnipotentis Domini multe postmodum in Christianorum ius reuocate, pristine dignitatis infulas receperunt. Aliarum que solotenus euerse fuerant, dignitas in urbes proximas est translata. Ita nimirum cum Auca ciuitas episcopalis quondam defecisset, ne ad eam pertinens diecesis uniuersa pastoris proprii solatio careret, per Christianos princeps Burgis ciuitas Auce  est uicaria instituta: ubi uidelicet carissimus noster filius Ildefonsus rex episcopalem ecclesiam suis sumptibus edificauit. Quam institutionem ut in perpetuum patrante Domino stabilis perseueret, nos presentis decreti pagina auctoritate apostolica confirmamus.

Parochiarum etiam diuisiones, que inter Burgensem et Oxomensem ecclesiam coram sedis apostolice legato Richardo cardinali presbytero, et Mansiliensi abbate, in synodo apud monasterium de Fusellis constitute sunt, sicut ex eiusdem confratris nostri assertione didicimus, uim perpetuam obtinere mandamus. Preterea statuimus ut tam ualeranicense quam cetera monasteria, seu uille,  que per catholicorum principum testamenta Burgensi ecclesie collata noscuntur, semper in tua, carissime frater, et tuorum successorum dispositione ac possessione permaneant. Quidquid etiam in futurum eadem Burgensis ecclesia iuste et canonice, siue liberalitate principum, seu oblatione fidelium poterit adipiscit perpetuo ei iure possidenda presentis decreti auctoritate precipimus. Sane si quis in crastinum archiepiscopus aut episcopus, imperator aut rex, princeps aut dux, comes aut uicecomes, iudex aut persona quelibet secularis, aut ecclesiastica, huius nostri decreti paginam sciens, contra eam temere uenire tentauerit, secundo tertioue commonitus, si non satisfactione congrua emendauerit, potestatis honorisque sui dignitate careat,  reumque se diuino iudicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Iesu Christi alienus fiat, atque in extremo examine districte ultioni subiaceat. Cunctis autem eidem loco iusta seruantibus sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant.

Datum Placentie per manum Ioannis, S. R. E. diaconi cardinalis, pridie Idus Martii, indictione III, anno Dominice Incarnationis 1095, pontificatus autem domini Urbani secundi pape anno octauo.



CXXXuI. Bulla Urbani II pro confirmatione uite canonice in Ecclesia Magalonensi institute. 
[Gall. Christ. nou., t. uI, p. 352.]


URBANUS episcopus, seruus seruorum Dei, dilectis in Christo filiis ORGERIO archidiacono, RAIMUNDO sacerdoti, et DEODATO subdiacono, ceterisque in Magalonensi ecclesia canonicam uitam professis, eorumque successoribus in eadem religione uicturis in perpetuum.

Pie uoluntatis affectus prosequente debet studio confoueri, ut ecclesiastica utilitas apostolice sedis fauore uires accipiat, et accrescat. Omnipotenti Domino, cuius melior est misericordia super uitas, gratias agimus, quia uos estis, qui sanctorum Patrum uitam probabilem renouare proposuistis, et  apostolice instituta doctrine primordiis Ecclesie sancte insolita, sed crescente Ecclesia iam pene deleta, instinctu sancti Spiritus suscitatis. uestrum ergo uotum, uestrum propositum nostri auctoritate officii confirmamus, et firmos uos in eo persistere adhortamur, et tanquam Deo exhortante per nos obsecramus. Quamobrem omnibus in uestro cenobio uitam canonicam secundum beati Augustini regulam profitentibus, et in ea adiuuante Domino permanentibus, nos licet indigni apostolorum uicarii, eorum ac nostram benedictionem peccatorumque absolutionem potestate illis a Domino indulta concedimus, constituentes ne cuiquam omnino liceat hunc uestri statum ordinis commutare. Statuimus  etiam ne professionis canonice quispiam, postquam deifice super caput sibi hominem imposuerit, alicuius leuitatis instinctu, uel districtioris religionis obtentu ex eodem claustro audeat sine prepositi totiusque congregationis permissione discedere: discedentem uero nullus abbatum, uel episcoporum, et nullus monachorum sine communi litterarum cautione suscipiat: prepositum autem, uel archidiaconum, seu cuiuslibet dispensationis ecclesiastice ministrum, nisi quem sue professionis communis fratrum electio regulariter uiuentium secundum Deum elegerit, uobis preferri auctoritate apostolica prohibemus. Quia uero nonnulli in uobis adhuc sunt qui necdum quidem uitam canonicam elegerunt, sed ipsi uos tanquam inter ultimos fraterna  sustinent caritate, ipsos quidem ad propositum uestrum transire non cogimus, sed illis aut ad regularem uitam conuersis, aut seculo emigrantibus eorum honores siue possessiones ecclesiasticas cum suis augmentis siue meliorationibus, et terras que deinceps uestre Ecclesie date fuerint, in regularium fratrum possessionem cedere presenti auctoritate censemus, et nullum deinceps ibidem fieri uel ordinari canonicum, nisi qui se canonice uicturum professus fuerit. Quidquid preterea confrater noster Godefridus uester episcopus in usum dedit, ecclesias uidelicet de uillanoua, de Montepessulano, de Gigeano, cum decimatione uille Paderni, ecclesias S. Eulalie et Leocadie de ualle, S. Michelis de Monteilio, S. Ioannis de Cucone, S. Marcelli de  fratribus, S. Andree de Maurone, S. Petri de Monte-Arbedone, S. Hilarii de Centranegis, S. Stephani de Bezanicis, S. Ioannis de uedace, S. Felicis de ueruna, S. Stephani de Pignano, S. Ioannis de Buia, et S. Andree, et S. Dionysii de Monte-Pistellereto, S. Martini de Pruneto, omnes cum capellis, cum decimis et oblationibus, et allodiis suis, et quecunque deinceps dederit, nos uobis firme et integre permanere concedimus. Precipimus etiam ne deinceps episcopo liceat sine uestro consilio aliquid quod ad ius matris Ecclesie pertineat, cuiquam uel monachorum, uel canonicorum in possessionem concedere, aliter uero acceptum irritum habeatur. Decedente episcopo, quecunque eius sunt sub uestra  prouisione permaneant, donec alter in eius loco canonice subrogetur, quam subrogationem uestra potissimum uolumus electione constitui. Ut autem opitulante Domino propositum uite canonice, quod cepistis, perseueranter et inuiolabiliter teneatis, nos omnem immunitatem a sanctis canonibus et legibus generaliter ecclesiis decretum, omnem libertatem catholicorum principum, et precipue Ludouici imperatoris preceptis ad Argimirum episcopum datis uestre Ecclesie singulariter impensam uobis uestrisque successoribus in canonice uite obseruatione mansuris presentis decreti auctoritate firmamus. Ad hec adiicimus ut iuxta uillam nouam que uestre facultatis est, inflexis insule nemini unquam liceat munitionem aliquam, que uobis uestrisque  successoribus noceat, edificare. Si quis in crastinum archiepiscopus aut episcopus, imperator aut rex, princeps aut dux, comes aut uicecomes, iudex aut persona quelibet, secularis uel ecclesiastica huius nostri decreti paginam sciens contra eam temere uenire tentauerit, secundo tertioue admonitus, si non satisfactione condigna emendauerit, potestatis honorisque sui dignitate careat, reumque se diuino iudicio existere de perpetrata iniquitate cognoscat et a sacratissimo corpore et sanguine Dei ac Domini redemptoris nostri Iesu Christi alienus fiat; atque in extremo examine districte ultioni subiaceat; cunctis autem iusta seruantibus sit pax Domini nostri iehsu Christi, quatenus et hic fructum boni operis percipiat, et apud districtum iudicem premia  eterne pacis inueniat, amen, amen, amen.

Datum Placentie per manum Ioannis, sancte Romane Ecclesie cardinalis, pridie Idus Maii, indict. III, anno Dominice Incarnat. 1095; pontificatus autem domni Urbani secundi pontificis anno uIII.



CXXXuII. Priuilegium pro monasterio Cluniacensi. 

URBANUS episcopus, seruus seruorum Dei, reuerentissimo fratri HUGONI, monasterii Cluniacensis abbati, eiusque successoribus regulariter substituendis in perpetuum.

Cum omnibus sancte Ecclesie filiis ex sedis  apostolice auctoritate ac beneuolentia debitores existamus, uenerabilibus tamen personis atque locis, maxime que apostolice sedi semper specialius ac deuotius adheserunt, queque ampliori religionis gloria eminent, propensiori nos conuenit caritatis studio imminuere. Tibi ergo, reuerentissime ac dilectissime frater, tam ex antiqua sedis apostolice familiaritate, quam ex nobilissima tue tuique cenobii religionis reuerentia, singularis a nobis debetur prerogatiua dilectionis. Quidquid igitur libertatis, quidquid immunitatis, quidquid auctoritatis tibi tuisque successoribus, tuoque cenobio, per antecessorum nostrorum priuilegia concessum fuisse constat, nos quoque huius nostri decreti pagina conferimus, tradimus, confirmamus.  Ea propter nos capelle illi quam in honore et nomine S. Odonis tua strenuitas extra burgum, ad orientalem partem edificauit, eam omnino libertatem, eam immunitatem presentis decreti auctoritate concedimus, quam apostolice memorie predecessor noster Gregorius capellis ceteris eiusdem burgi suo priuilegio confirmauit.

Ad hec adiicimus ut monasterium S. Stremonii de Mauzaca, S. Marie de uerziaco [uizeliaco], S. Petri de Alta-Petra, monasterium quod dicitur Sales, nunquam tue tuorumque successorum ordinationi et regimini subtrahatur. Hoc ipsum de uniuersis que inferius scripta sunt monasteriis ecclesiisue statuimus, uidelicet: In episcopatu Lugdunensi,  ecclesia S. Iusti, S. Desiderii; ecclesia de Frontenaico, de Rorterio. In Matisconensi, ecclesia de Meleto, de Otgers, de Sauiniaco, de Seniciaco, de Berziaco; ecclesia S. Hippolyti, S. Martini, Sancte Marie de Casellis. In Augustudinensi ecclesia de Monrisalt, de Pulignio, de Blanchiaco, de Monte S. Ioannis, de Luciaco, de Crupellis, de Milpont: ecclesia S. Mammetis, S. Christophori. In Lingonensi, ecclesia S. Eulalie. S. Ioannis de Laona, de Trualt, de Arcu, de uandoura, de Marmaissa, de Altars. In Basila * ecclesia Sancti Albani. In Cabilonensi, ecclesia de uiniules. In Aruernensi, ecclesia S. Amandi, S. Sepulcri de Lauenna, S. Marie de Castello, de Canariis, de Montania, de Nigro-Stapulo, de Angerolis de Arumna. In uiennensi,  ecclesia de Artaz, Moras, Mantula, Loteng, Monte-Castaneto. In Gratianopolitano, ecclesia de Alauart, de Aualun, de Teies, de ualbones, de uisilia. In ualentiniensi, ecclesia de Cabetul, de Castellis, de Ales, de Urz. In Diensi ecclesia Sancti Sebastiani, Sancte Eufemie, Sancti Petri de Trefrort, de Arun, de Aurel, de Calciun, de Castello-nouo. In Tulensi, ecclesia de domna Maria, de Frondonis uilla. In Metensi, ecclesia de Tihencurt. In Lemouicensi, monasterium quod dicitur Boort. In Beluacensi, ecclesia Sancti Lupi, Sancti Christophori. In Meldensi, ecclesia Sancte Marie de Nantolio. In Parisiensi, ecclesia Sancte Marie de Longoponte, de Alnes. In Ambianensi, ecclesia Sancti Petri de Lehun. In Morinensi, ecclesia  Sancti Michelis. In Suessionensi, ecclesia Sancti Petri de Cusiaco. In Longobardia, monasterio Sancti ualeriani de Castello Rothobio, Sancti Maioli de Papia, S. Michelis de Mucarione, Sancti Maioli de Castemola, Sancte Marie de Feraria, cum omnibus que in Lomello et Lomellina Gonteranus dedit: ecclesia Sancte Marie de Lacu. In uercellensi episcopatu, monasterio Sancti Petri de Castellitio, Sancti Ioannis de Baina, Sanctorum Ioannis et Pauli de Sandaliano, S. Martini de Salamone, Sancte Marie Ferminiana: ecclesia de Parione, de Caluallio, Sancti Petri de Sade. In Pergamensi, monasterio Sancti Iacobi de Ponticla, cum his obedientiis, Presiate, Mediolaco, Portiziana, Mauringo, Glariola, uerziliano, Maglo, Sala, uultulina:  Sancti Pauli cum his obedientiis, Sancte Marie de Sarnecho, S. Petri de Umbriano, Sancte Trinitatis de Cremina, Sancti Petri de Madegniaco, Sancti Michelis de Sencino, Sancti Martini de Rudiliano, Sancte Iulie de Cazacho, S. Thome de Quintiano, Sancti Saluatoris de ualle Camonicha, Sancti Andree Brigniano, Sancte Marie de Canturi, S. Aegidii de uergesima. Monasterio S. Petri de Rodingo, Sancti Petri de Prouallo cum his cellis, Trigulis Alfianello. S. Gabrielis de Cremona cum cellis suis que site sunt in castro Fontanelle, Trigulo, Grumello, Scandolario, Brixiana iuxta uirolam. In Placentia, monasterio Sancti Gregorii, cum his cellis, ecclesia Sancti Leonis de Miradolo,  Sancti Laurentii de Cuminiaco. In Laudensi, monasterio Sancti Marci, cum his cellis, Sanctorum Firmi et Rustici de Fratta, Sancte Crucis de uicodardo, Sancte Marie de Caluentiano. Monasterio Sancti Ioannis de uertumade cum suis ecclesiis, Sanctorum martyrum Cassiani et Hippolyti de Ulzade, Sancte Marie de Laueno, et Sancte Helie de Monte ueglimo cum uniuersis appendiciis et pertinentiis suis.

Hec omnia, uel que in futurum, Domino adiuuante, iuste poteritis adipisci, tibi tuisque successoribus ita perpetuo regenda, disponenda ac possidenda firmamus, ut nemini unquam liceat eorum aliquid a cenobii Cluniacensis unitate subtrahere. Porro sicut a beate memorie papa Gregorio in  Romana synodo, et a nobis nuper in Placentina statutum est, presentis priuilegii auctoritate decernimus, ut nulli sit archiepiscopo, nulli episcopo, nulli apostolice sedis legato facultas, sine certo Romani pontificis precepto, aduersum uos aut uestrum cenobium excommunicationis aut interdictionis proferre sententiam, neque uestra, uobis inuitis, iudicia uentilare. Dalmatice, compagorum , chyrotecarum et mitre usum in festiuitatibus octo precipuis, sicut tibi concessus est, ita tuis quoque successoribus, pro tue religionis ampliori dilectione, concedimus. Si qua uero ecclesiastica secularisue persona huius priuilegii paginam sciens, contra eam temere uenire tentauerit, secundo tertioue commonita, si non satisfactione congrua emendauerit, potestatis honorisque  sui dignitate careat, reamque se diuino iudicio existere de perpetrata iniquitate cognoscat, et a sacratissimo corpore ac sanguine Dei et Domini nostri Iesu Christi aliena fiat, atque in extremo examine districte ultioni subiaceat. Cunctis autem eidem loco iusta seruantibus sit pax Domini nostri Iesu Christi. Amen.

Datum Placentie per manum Ioannis, sancte Romane Ecclesie diaconi cardinalis, XuII Kalend. April., indict. III, anno Dominice Incarnationis 1095, pontificatus autem domni Urbani secundi pape anno uIII.



CXXXuIII. Priuilegium Urbani pape II pro ecclesia S. Petri de Guastalla. 
[AFFO, Istoria della città e ducato di Guastalla. Guastalla 1785, in-4o, t. l, p. 325.]


URBANUS episcopus, seruus seruorum Dei, dilectis filiis ANDREAE, archipresbytero Ecclesie Beati Petri que in Guastallensi pago sita est, eiusque fratribus tam presentibus quam futuris canonice substituendis in perpetuum.

Iustis uotis assensum perhibere iustisque petitionibus aures accommodare nos conuenit, qui, licet indigni, iustitie custodes atque precones in Ecclesia apostolorum principum Petri et Pauli specula Domino disponente uidemur existere. Quapropter, fili  in Christo carissime Andrea, deuotionis tue precibus annuentes, beati Petri apostoli, cui Domino auctore presides ecclesiam que in Guastalla in suo predio constituta a dilectissima beati Petri filia Ermengarda regina et a domino Garimano eiusdem ecclesie fundatore Deo ac beato Petro oblata est, et a predecessore nostro felicis memorie papa Gregorio quinto in plebem de capella promotam et consecratam sub apostolice sedis protectione specialiter confouendam suscipimus, et tibi eam tuisque successoribus canonice substituendis iure perpetuo concedimus atque firmamus cum tribus capellis, uidelicet S. Bartholomei, S. Georgii et S. Martini, et cum omnibus suis possessionibus seu decimis ad ipsas pertinentibus. Constituimus ut  nullus infra terminos uestre parochie ecclesiam edificare presumat nisi per uestram licentiam et que uobis debeat esse subiecta. Et quecunque presentialiter uestra ecclesia iuste ac legaliter possidet, siue in futurum concessione pontificum, liberalitate regum uel principum, seu oblatione fidelium iuste et canonice poteris adipisci, firma uobis uestrisque successoribus permanere presentis priuilegii auctoritate sancimus. Decernimus ergo ut nulli omnino hominum liceat eamdem Ecclesiam temere perturbare aut ei subditas possessiones auferre uel abbatas retinere, minuere, uel temerariis uexationibus fatigare, sed omnia integra conseruentur eorum pro quorum sustentatione et gubernatione concessa sunt usibus omnimodis profutura.  Obeunte autem te nunc eius loci preposito uel tuorum quolibet successorum nullus ibi qualibet subreptionis astutia uel uiolentia proponatur nisi quem fratres communi consensu uel fratrum pars consilii sanioris secundum Dei timorem regulariter elegerint; nec ipsis uobis, nec alicui loci illius ministro facultas sit ecclesie bona in feudum militibus uel aliquibus personis secularibus impertiri. Hoc quoque presenti capitulo subiungimus ut ipsa ecclesia et ipsius Ecclesie canonici ab omni secularis seruitii sint infestatione securi omnique grauamine mundane oppressionis remoti in sancte religionis obseruatione seduli atque quieti, nulli alii nisi Romane et apostolice sedi cuius iuris est aliqua teneantur occasione subiecti. Chrisma uero,  oleum sanctum, consecrationes ecclesiarum, ordinationes clericorum, et alia ecclesiastica mysteria a quocunque uolueritis catholico libere suscipiatis episcopo. De cetero nullus archiepiscopus, episcopus, abbas, uel abbatissa, dux, marchio, comes, uicecomes, iudex, gastaldio, aut quelibet ecclesiastica secularisque persona huius priuilegii paginam sciens, contra eam uenire tentauerit, secundo tertioue commonitus si non satisfactione congrua emendauerit potestatis honorisque sui dignitate careat reumque se diuino iudicio existentem pro patrata iniquitate cognoscat, et a sacratissimo corpore et sanguine Dei et Domini nostri Iesu Christi alienus fiat atque extremo examine districti iudicii  subiaceat. Cunctis autem eidem loco, iusta seruantibus sit pax Domini nostri Redemptoris Iesu Christi, quatenus et hic fructum bone actionis percipiant et apud districtum iudicem premia eterne pacis inueniant. Amen, amen, amen.

Ego Urbanus catholice Ecclesie episcopus.

Datum Placentie per manus Ioannis sancte Romane Ecclesie cardinalis, pridie Kalend. Aprilis, indict. III, anno Dominice Incarnationis 1096, pontificatus autem domni Urbani secundi PP. octauo.



CXXXIX. Urbani II pape ad Richardum sancte Romane Ecclesie cardinalem epistola. 
[DUCHESNE , Histoire de tous les cardinaux français; Paris, 1660, in-fol., t. II, p. 40.]


URBANUS episcopus, seruus seruorum Dei, dilecto in Christo fratri et compresbytero RICHARDO, sancte Romane Ecclesie cardinali et Massiliensi abbati, eiusque successoribus regulariter substituendis in perpetuum.

Iustis uotis assensum prebere, iustisque petitionibus aures commodare nos conuenit, qui licet indigni iustitie custodes atque precones in excelsa apostolorum principum Petri et Pauli specula Domino disponente uidemur existere. Quia igitur, et antecessorum tuorum et tui strenuitas in reparando quorumdam cenobiorum statu strenue ac sollicite uigilauit, petitioni tue duximus annuendum non  immerito, ut in eisdem monasteriis disponendis, abbatum scilicet ordinationibus atque correctionibus nostras tibi tuisque legitimis successoribus uices committere debeamus, sicut predecessori tuo uenerabili uiro Bernardo ab apostolice memorie Gregorio predecessore nostro commisse sunt, et a religiosis episcopis ac principibus confirmate, in quorum parochiis habentur monasteria: uidelicet monasterium Sancte Marie de Riupoly in episcopatu Ausoniensi. In Girondensi monasterium S. Stephani de Baleolis, et S. Petri de Bisalduno. In Elnensi monasterium S. Michelis de Coxano. In Bigorritano monasterium S. Sauini et S. Seueri. In Albiensi monasterium S. Benedicti de Castris, ubi beatus uincentius leuita et martyr requiescit. In  Tolosano episcopatu monasterium Sancte Marie de Soricino. In Rhutenensi monasterium S. Amantii, et uabrense. In Carcassionensi monasterium Sancte Marie de Crassa. In Nemausensi monasterium S. Petri de Psalmodio. In Arelatensi, S. Petri de Monte Maiori. In quibus omnibus defuncto abbate, tibi tuisque successoribus cura sit, communi religiosorum fratrum consilio, de ipsorum congregatione regulariter eligere successorem. Quod si inter ipsos huic regimini nequiuerit idoneus inueniri, de uestra, id est Massiliensi congregatione sibi abbatem assumant, unde institutionis sue ac religionis uidentur sumpsisse principia. Si uero, quod absit, ordinatus abbas a sui ordinis rectitudine deuiauerit,  uestra interierit cum parochiani episcopi consilio abbatis ipsius delicta regulari austeritate corrigere. Qua in re episcopis ipsis non liceat uobis aliqua prauitate resistere. Porro ea que per episcoporum concessionem, per principum liberalitatem, uel per oblationem fidelium tua strenuitas acquisiuit, nos tibi tuisque successoribus ad usum fratrum uestrorum perpetuo possidenda presentis decreti auctoritate firmamus, salua episcoporum canonica reuerentia. uidelicet iuxta Auenionem ciuitatem cellam Sancti Saturnini. In episcopatu Uzetico Sancti Mammetis cellam Lure. In archiepiscopatu Aquensi parochialem ecclesiam de Cretis, et parochiam de Affuel, et parochiam de Boch et de Caudalonga cum eodem castro, parochiam de Roseth, ecclesiam parochialem de Sparo, et Arhga. Castrum de Papia  iuxta Marimanam cum portu de Bagneras, parochiam de Cofors. In Foroiuliensi ecclesiam parochialem de Grimal, parochiam de Aix et de Flayosco, ecclesiam Sancti Petri cum parochiali ecclesia de Salernis, ecclesiam Sancte Marie cum alia contigua ecclesia de Cabaza, parochiam de Luch. In Carpenterasensi episcopatu ecclesiam S. Felicis. In Ebredunensi archiepiscopatu parochiam de Turries. In uapicensi ecclesiam Sancti Erigii in castro de Medoilo apud Zeniam. S. uictoris cellam in proprio Massiliensis cenobii iure constructum. In Sardinia, in Gallurensi episcopatu ecclesiam Sancti Stephani de Pausada, cum ceteris ecclesiis quas tam episcopus quam iudex Mallilieni monasterio contulerunt. In  Calarifano iudicatu ecclesiam Sancti Luciferi cum subiectis ecclesiis. Ecclesiam Sancte Catelline, in Semellia; monasterium quoque Sancti Saturnini et Sancti Antiochi a Caralitano episcopo uobis traditum in perpetuum uestro cenobio firmamus, ita uidelicet ut pro decreto quod a nobis uenerabilis idem frater noster et cepiscopus Hugo promeruit supra episcopalis obedientie ius nichil sibi in eis Catalitani episcopi debeant uindicare. Episcopis autem interdictam uolumus, ne inconsultis uobis aut locorum prepositi loca uestra uel ecclesias excommunicent aut interdicant. Porro in ecclesiis interdictis uobis licentiam indulgemus, cum ad ea loca ueneritis, seorsum diuina officia celebrare. Sane si quis in crastinum archiepiscopus aut episcopus,  imperator aut rex, princeps aut dux, marchio, comes, uicecomes, iudex aut quelibet ecclesiastica secularisue persona huius decreti paginam sciens, contra eam temere uenire tentauerit, secundo et tertio commonitus, si non satisfactione congrua emendauerit, potestatis honorisque sui dignitate careat, reumque se diuino iudicio existere de perpetrata iniquitate cognoscat, et a sacratissimo corpore ac sanguine Dei et Domini redemptoris nostri Iesu Christi alienus fiat, atque in extremo districte ultioni subiaceat. Cunctis autem uestro cenobio iusta seruantibus, sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant. Amen.

 Actum Placentie per manum Ioannis, sancte Romane Ecclesie diaconi cardinalis, pridie Nonas Aprilis, indictione III, anno Dominice Incarnationis 1096, pontificatus autem domni Urbani II pape uIII.



CXL. Urbani II decretum quo statuit ut Ecclesia Arausicana post G[uillelmi] episcopi mortem coniungatur cum Tricastinensi Ecclesia. 
[MANSI, Concil. XX, 809.]

URBANUS, etc. Ad presentium notitiam et futurorum memoriam non latere uolumus quoniam inter Tricastinos et Arausicos diuturna contentio habita est. Tricastinis quidem de unitione, Arausicis uero de parochiarum ecclesiarum diuisione contestantibus.  Et concertatio cum reuerendissimo pontifici Gregorio predecessori nostro . . . Arausici . . . litteras dirigens, legatum pro huius rei discussione ad eos se missurum pollicitus est: quod tamen postea . . . indagare nequiuimus. In hac autem suspensione . . . . . G . . . . . ecclesiam episcopus electus et consecratus est. Tricastinus ergo episcopus Pontius Arausicensem ecclesiam asserens per multos annos a suis predecessoribus fuisse possessam, querelam hanc cum ad nostras aures pro multis Ecclesie Romane persecutionibus proferre non posset in pluribus Transalpinis conciliis exponi procurauit. Nouissime cum ad nostram notitiam peruenisset, nos quoque eam ad concilii proxime celebrandi audientiam  differri precepimus. Interim uenerabili fratri nostro Guillelmo Arausicensi episcopo significare curauimus ut ad synodum ueniens, se ad defendendum huiusmodi negotium prepararet. Cum autem uenisset, ipse quidem diuisionis istius canonicas causas proferre non potuit. Tricastinus uero post diuturnam et plusquam centenariam possessionem uenerabilium pontificum Romanorum, et Gregorii, et Alexandri priuilegiis, cause sue partes tuebatur. Quare nos de Gregorii decreto, quo ab ipsa fuit Ecclesia potitum, quedam inter fratres nostros questio orta est, placuit alium adhuc definiendi cause terminum adhiberi, in quo et Arausicensis episcopus, si quam posset, defensionem nancisceretur, et Tricastine Ecclesie clerici de eodem  priuilegio nos iureiurando facerent certiores. Cumque . . . . . conuenissent et confrater noster Arausicensis episcopus, sicut promiserat non uenisset, nec excusationes aliquas premisisset, et tunc nobis placuit negotii finem in tempus aliud protelari. Ceterum clericis et itineris difficultates, et rerum longa dispendia pretendentibus, nec longiores posse moras pati instantissime proclamantibus, uisum est fratribus nostris, tam episcopis quam et nostre apostolice Ecclesie cardinalibus, ut Tricastinorum clericorum satisfactionem suscipere deberemus. Tres itaque Tricastine Ecclesie clerici super Euangelia sacrosancta iurarunt se uidisse et legisse Romani pontificis Gregorii bullarum priuilegium Bonifacio Tricastino episcopo attributum, per quod  predicte Ecclesie fuerant counite. Cuius uidelicet priuilegii tenorem secutus sancte memorie pontifex Alexander II prefatas ecclesias censuerat sub uno semper episcopo permanere. Post hoc Arausicensis episcopus cum Ecclesie sue clericis ueniens, eas quas presignauimus Gregorii pape uII litteras, detulit; alia quoque chartarum monimenta monstrauit, quibus et rerum ueritas certius claruit, et Tricastinorum relatio uires accepit. Et nos ergo instrumentis talibus roborati secundum fratrum nostrorum iudicium presenti decreto sancimus ut, defuncto fratre nostro uenerabili episcopo qui ad presens Arausicensi Ecclesie presidet, utraque mox Ecclesia in pristinam redeat unitatem, nisi forte post proximam quam preparante Domino exspectamus  Pentecosten infra unius anni spatium . . . . . constiterit eas certo Romani pontificis precepto et decreto fuisse diuisas. Alioquin omnis sopiatur . . . ut defuncto confratre nostro superius nominato episcopo eadem Ecclesia ad aliam transeat. Illa uero que hactenus prima habita est, et deinceps principatum obtineat. Ita tamen ut episcopus qui utrique prefuerit nichil de prouentionibus clericorum, redditu, ornatu, ministeriis, que uel quomodocunque in alterius patrimoniis habentur, modo quocunque uel occasione qualicunque patiatur imminui. Si quis uero hanc nostre constitutionis paginam, etc.

Actum Cremone XuII Kal. Maii . . . . . anno Dom. Incarnat. 1095.



CXLI. Priuilegium apostolicum Urbani II pape pro monasterio S. Abundii Comensis. 
[TATTI, Annali sacri della città di Como. Como. 1663, tom. II, pag. 864.]


URBANUS episcopus, seruus seruorum Dei, filio IOSEPH, monasterii S. Abundii abbati, quod iuxta Cumanum urbem situm est, eiusque successoribus regulariter substituendis in perpetuum.

Desiderium quod ad religiosum propositum et animarum salutem pertinere monstratur, auctore Deo, sine aliqua est dilatione complendum. Quia igitur dilectio tua protectionem sedis apostolice  suppliciter expetiuit, nos tuis iustis petitionibus annuentes, beati Abundii confessoris monasterium, cui largiente Domino presides, presentis decreti auctoritate munimus. Statuimus enim ut quecunque hodie idem cenobium catholicorum pontificum concessione, liberalitate principum, uel oblatione fidelium possidet, siue in futurum, Domino adiuuante, iuste atque canonice poterit adipisci, firma tibi, tuisque successoribus, et illibata permaneant. Decernimus ergo ut nulli omnino hominum liceat eumdem locum temere perturbare, aut eius possessiones auferre, aut ablatas retinere, minuere, uel temerariis uexationibus fatigare. Sed omnia integra  conseruentur eorum pro quorum sustentatione ac gubernatione concessa sunt usibus omnimodis profutura; salua Romane Ecclesie canonica reuerentia. Sane si quis in crastinum, archiepiscopus aut episcopus, imperator aut rex, princeps aut dux, marchio, comes, uicecomes, iudex, aut ecclesiastica quelibet secularisue persona, huius decreti paginam sciens, contra eam temere uenire tentauerit, secundo tertioue commonitus, si non satisfactione congrua emendauerit, potestatis honorisque sui dignitate careat, reumque se diuino iudicio existere de perpetrata iniquitate cognoscat, atque a sacratissimo corpore, ac sanguine Dei ac Domini redemptoris nostri Iesu Christi alienus fiat, et in extremo examine districte ultioni subiaceat. Cunctis autem  eidem loco iusta seruantibus sit pace Domini nostri Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant. Amen, amen, amen.

Datum Mediolani per manum Ioannis, sancte Romane Ecclesie diaconi cardinalis, XuII Kal. Iunii, indict. III, anno Dominice Incarnationis 1096, pontificatus autem domni Urbani secundi PP. octauo



CXLII. Littere apostolice Urbani II, quibus institutam a Petro Carcassonensi episcopo clericorum regularium normam in ecclesia S. Nazarii et aliis confirmat. 
[Gall. christ. t. uI, Instrum., p. 431.]


URBANUS episcopus, seruus seruorum Dei, dilecto fratri PETRO, Carcassonensi episcopo, salutem et apostolicam benedictionem.

Petitionis tue iustitiam agnoscentes, institutionem regularium clericorum, quam tue prudentie sollicitudo apud matricem ecclesiam S. Nazarii et apud ecclesias S. Marie, seu B. Stephani Domino cooperante disposuit, presentium litterarum auctoritate firmamus, et eam sub apostolica protectione suscipimus. Precipimus ergo, et per uirtutem S. Spiritus interdicimus, ut nulli successorum tuorum, nulli secularis uel ecclesiastice potestatis liceat easdem canonicas euertere, et per te illic dispositum regulare propositum dimouere. Uniuersa etiam que  canonicis ipsis ex tua liberalitate collata sunt, aut deinceps conferentur, siue que deinceps alii quilibet fideles ex suo iure contulerint, firma semper et illibata permaneant, clericorum ibidem sub regularis uite obseruantia seruientium usibus omnimodis profutura. Si quis uero, quod absit! huius decreti nostri iure cognito obuiam ire tentauerit, animaduersione spiritualis gladii feriatur. Obseruantibus autem hoc pax a Deo et misericordia perpetua conseruetur.

Datum Mediolani XII Kal. Iunii, anno 1088  .



CXLIII. Urbanus II ecclesie S. Petri Standalmontensis, a Mathilde comitissa B. Petro tradite, protectionem suscipit et bona confirmat, ea lege ut clerici quotannis denarium aureum, aut quarto quoque anno bisantium, palatio Lateranensi persoluant. 
[Dom CALMET, Hist. de Lorraine, Preuues, p. 505.]


URBANUS episcopus, seruus seruorum Dei, dilectis in Christo filiis LEUBRICO et GUACELINO, ceterisque Dei seruis, tam clericis quam secum manentibus laicis, in loco qui dicitur Standalmont in episcopatu Metensi, eorumque successoribus in eadem religione permansuris in perpetuum.

Desiderium quod ad religiosum propositum et  animarum salutem pertinere monstratur, auctore Deo sine aliqua dilatione est complendum. uestris ergo, filii in Christo uenerabiles, precibus, et carissime beati Petri filie Mathildis comitisse intercessionibus inclinati, uestre habitationis locum, qui dicitur Standalmont, et destinatam apostolorum principis nomini ecclesiam, sub iure et protectione sedis apostolice specialiter confouendam suscipimus. Quem uidelicet locum certis terminis circumscriptum, prefata beati Petri filia Mathildis comitissa, uestre religioni ad agendam communem et canonicam uitam tradidit, sub censu denarii aurei annuo Lateranensi palatio persoluendo. Per presentis ergo priuilegii paginam apostolica auctoritate statuimus ut queque dona quasque possessiones eadem comitissa  uestre contulit ecclesie, uel in futurum Domino inspirante contulerit, quidquid etiam fideles quilibet in quoque episcopatu de suo iure pro suarum animarum salute deinceps obtulerint, quidquid preterea concessione pontificum, liberalitate principum iuste canoniceque poteritis adipisci, firma uobis uestrisque successoribus et illibata permaneant.

Decernimus ergo ut nulli omnino hominum liceat eumdem locum temere perturbare, aut eius possessiones auferre, uel ablatas retinere, minuere, uel temerariis uexationibus fatigare, sed omnia integra conseruentur, eorum pro quorum sustentatione ac gubernatione concessa sunt, usibus omnimodis profutura. Obeunte congregationis uestre preposito, nullus ibi qualibet subreptionis astutia uel uiolentia  preponatur, nisi quem fratres communi consensu, uel fratrum pars consilii sanioris, secundum Dei timorem institutionemque canonicam prouiderint eligendum. Statuimus etiam ne cui fratrum, post professionem exhibitam, liceat ex eodem claustro sine prepositi seu congregationis permissione discedere: discedentem uero nullus abbatum uel episcoporum, nullus monachorum seu canonicorum sine communium cautione litterarum suscipiat. Consecrationes ecclesiarum, ordinationes clericorum ab episcopo in cuius diecesi estis, accipietis; siquidem catholicus fuerit, et si gratiam et communionem apostolice sedis habuerit, et si eas gratis impendere ac sine prauitate uoluerit: alioquin a quoque  uolueritis catholico episcopo, eas accipere liberum sit.

Ad hoc adiicimus ut episcopus locum ipsum grauare non audeat, nec aliquam consuetudinem que regularium fratrum quieti noceat, irrogare. Porro in ecclesiis quas per diuersos episcopatus sub iure uestri loci habetis, de congregationis uestre fratribus rectores instituendi liberam uobis concedimus facultatem, saluo iure catholici episcopi in cuius diecesi ecclesie site sunt. Ad indicium autem percepte huius a Romana Ecclesia libertatis, supradictum censum per annos singulos, aut in quarto anno bisantium, Lateranensi palatio persoluetis. Si qua sane in crastinum ecclesiastica secularisue persona, huius decreti paginam sciens, contra eam temere  uenire tentauerit, secundo tertioue commonita, si non satisfactione congrua emendauerit, potestatis honorisque sui dignitate careat, reamque se diuino iudicio existere de perpetrata iniquitate cognoscat, atque a sacratissimo corpore et sanguine Dei ac Domini Redemptoris nostri Iesu Christi aliena fiat, et in extremo examine districte ultioni subiaceat. cunctis autem eidem loco iusta seruantibus sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant. Amen.

Datum Mediolani per manum Ioannis, sancte Romane Ecclesie diaconi cardinalis, uII Kalend. Iunii, indict. III, pontificatus autem domni Urbani secundi pape octauo.



CXLIu. Urbani II pape epistola ad Salmoriacenses, tam clericos quam laicos. 
[D. BOUQUET, Recueil, t. XIu, p. 760.]


URBANUS episcopus, seruus seruorum Dei, dilectis filiis tam clericis quam laicis, in pago Salmoriacensi commorantibus, salutem et apostolicam benedictionem.

Quoniam frater uiennensis archiepiscopus nostro et concilii quod largiente Domino Placentie celebratum est iudicio obedire contempsit, ut uidelicet Gratianopolitano episcopo Salmoriacensem archidiaconiam  restitueret, sicut de ea fuerat inuestitus, nos uobis presentium litterarum auctoritate precipimus ut, eiusdem uiennensis archiepiscopi subiectione posthabita quam a uobis uidetur uiolenter exigere, Gratianopolitano deinceps tanquam proprio episcopo obediatis, donec utrisque presentibus idem negotium in nostra uel legati nostri audientia canonico iudicio definiatur. Si uero etiam nunc uiennensis archiepiscopus usque ad canonicum iudicium super inuestitione hac inquietare presumpserit, nos ipsum interim ab illius obedientia subtrahimus.

Data Mediolano septimo Kal. Iunii.



CXLu. Urbani II priuilegium pro Ecclesia uesontiensi. 
[DUNOD, Hist. des Séquanais, tom. II, p. 585.]


URBANUS episcopus, seruus seruorum Dei, dilecto filio HUGONI, tertio sancte uesontionensis Ecclesie archiepiscopo, eiusque successoribus, canonice substituendis in perpetuum.

Potestatem ligandi atque soluendi in celis et in terra, beato Petro eiusque successoribus, auctore Deo, principaliter traditam, Ecclesia uerbis illis agnoscit: Quecunque ligaueris super terram, erunt ligata et in celo, et quecunque solueris super terram, erunt soluta et in celis; ipsique firmitas et aliene fidei confirmatio eodem auctore Deo prestatur, cum  ad illum dicitur: Rogaui pro te ut non deficiat fides tua; tu autem conuersus confirma fratres tuos. Oportet ergo nos, qui, licet indigni, Petri residere uidemur in loco, praua corrigere, certa firmare, et in omni Ecclesia, ad interni arbitrium iudicis disponendo sic disponere, ut de uultu eius iudicium nostrum prodeat, et oculi uideant equitatem. Tuis ergo, fili in Christo carissime Hugo, iustis petitionibus annuentes, sanctam Bisuntinam Ecclesiam, cui Deo auctore presidere et apostolice sedis auctoritate uideris, statuimus; quascunque urbes, quascunque parochias, quas decessorum tuorum tempore prefate metropoli, apostolice sedis concessio subdidit, perpetuo subditas permanere. Abbatias etiam intra urbem, quas Bisuntina Ecclesia antiquo iure  possedisse agnoscitur, in eadem semper concedimus possessione pertinere. In his autem que extra urbem sunt site; uidelicet Balmensi, Castri Canonis, Laonensi, Alte Petrensi, Cusatensi, ualleclusensi, Palmensi, Luxouiensi, Lutrensi, Fauerniacensi, Sancti Urcissini, id iuris tua fraternitas habeat, quod predecessores tuos constat, permissione sedis apostolice habuisse. Ad hec quascunque possessiones, quecunque bona, predecessorum tuorum, uel tui ipsius industria, sancte Bisuntine Ecclesie iugiter ac legaliter acquisiuit, uel in futurum, largiente Domino, poterit adipisci, firma semper habere et illibata sancimus. Preterea pallium, totius uidelicet pontificalis dignitatis plenitudinem, tibi ex apostolice sedis benignitate ac gratia, indulgemus, quo tua  fraternitas, intra ecclesiam tuam uti ad missarum solemnia celebranda meminerit, illis solummodo diebus, quos predecessoribus tuis apostolicorum priuilegiorum auctoritate concessum. Crucem quoque ante faciem tuam secundum antiquam tue ecclesie consuetudinem baiulandam tue dilectioni concedimus. Pallii uero genium, te uolumus per omnia uindicare, huiusque indumenti honorem, humilitatem atque iustitiam. Tota igitur mente fraternitas tua festinet, se exhibere in prosperis humilem, et in aduersis si quando emerserint fortem, cum iustitia boni amica peruersis contraria;  nullius unquam faciem contra ueritatem respiciens, nullius unquam faciem pro ueritate loquentem premens, misericordie opibus iuxta uirtutem substantie insistens, et tamen super uirtutem insistere cupiens, infirmis compatiens, beneualentibus congaudens, de alienis gaudiis tanquam de propriis exsultans, in corrigendis uitiis seuiens, in fouendis uirtutibus auditorum animos demulcens, in ira iudicium sine ira tenens, in tranquillitate autem seueritatis iuste censuram non deserens. Hec est, frater carissime, pallii accepti dignitas, quam si sollicite seruaueris, quod foris accepisse ostenderis, intus habebis. Fraternitatem tuam superna dignatio, per tempora longa conseruet incolumen.

Data apud Ostiam, per manum Ioannis, sancte  Romane Ecclesie cardinalis, quinto Kal. Iulii, indictione III, anno Dominice Incarnationis 1096, pontificatus autem domni Urbani II pape uIII.



CXLuI. Urbani II epistola ad Lambertum Atrebatensem episcopum. 
[MANSI, Concil. XX, 694.]

URBANUS episcopus, seruus seruorum Dei, dilecto fratri LAMBERTO, Atrebatensi episcopo, salutem et apostolicam benedictionem.

Nouerit dilectio tua nos in proximo Nouembri, in octauio uidelicet S. Martini, apud Clarummontem, annuente Domino, synodale concilium statuisse, ad quod tuam prouidentiam inuitamus, ut,  omni occasione seposita, statuto in tempore, predicto in loco, non omittat occurrere. Noueris preterea Cameracensem episcopum missis ad nos litteris ac nuntiis pro Atrebatensi Ecclesia uehementer interpellasse, dicentem se et Ecclesiam suam Romanis priuilegiis esse munitam; unde oportet prudentiam tuam ad huius negotii responsionem paratam cum tuis clericis conuenire.

Data apud Anicium XuIII Kal. Augusti  .



CXLuII. Urbani II pape priuilegium pro monasterio monialium S. Petri Blaziliensis. 
[COCQUELINES, Bullar., priuileg. summ. pont. Collect., II, 108.]

 URBANUS episcopus, seruus seruorum Dei, dilecte in Christo filie FLORENTIAE, abbatisse monasterii S. Petri de Blasilia [al., de Bleffe], et eis que in ipsius loci regimine successerint regulariter, in perpetuum.

Ad hec nos disponente Domino in apostolice sedis seruitium promotos agnoscimus, ut eius filiis auxilium implorantibus efficaciter subuenire, et ei obedientes tueri ac protegere, prout Dominus dederit, debeamus. Unde oportet nos uenerabilibus locis manum protectionis extendere, et seruorum atque ancillarum Dei quieti attentius prouidere.

 Tuis igitur, dilecta filia in Christo Florentia, precibus annuentes, B. Petri de Blazilia monasterium in Aruernensi comitatu situm, cui Deo auctore presides, ab Ermengarda comitissa constructum, et Romane Ecclesie traditum, sub iure et protectione sedis apostolice suscipimus, quemadmodum a predecessoribus nostris constat esse susceptum. Per presentem itaque priuilegii paginam apostolica auctoritate statuimus, ut quecunque idem cenobium hodie iuste possidet, uel in futurum iuste et canonice possidebit, et poterit adipisci, in cellis, in ecclesiis, in uillis, et in ceteris rebus mobilibus siue immobilibus, tibi tuisque sororibus tam presentibus quam futuris, regulariter uicturis, firma semper et illibata permaneant.

 Decernimus ergo, ut nulli omnino hominum liceat, idem cenobium temere perturbare, aut eius possessiones auferre, uel ablatas retinere, minuere uel temerariis uexationibus fatigare; sed omnia integra conseruentur earum, pro quarum sustentatione et gubernatione concessa sunt, nisibus omnimodis profutura, saluo canonico sedis apostolice iure. Ad indicium autem huius percepte a Romana Ecclesia libertatis, per singulos annos quinque monete uestre solidos Lateranensi palatio persoluetis. Si quis sane in crastinum archiepiscopus, episcopus, imperator aut rex, aut princeps, aut dux, aut comes, aut uicecomes, iudex, aut quelibet ecclesiastica uel secularis persona, sciens huius priuilegii paginam, contra eam uenire temere tentauerit,  secundo tertioue commonitus, si non satisfactione congrua emendauerit, potestatis honorisque sui dignitate careat.

Reliqua desiderantur.



CXLuIII. Caturcensis ecclesie canonici confirmantur in professione uite regularis, quam recens professi erant. 
[COCQUELINES, tom. II, p. 84.]

URBANUS episcopus, seruus seruorum Dei, dilectis in Christo filiis, GOSBERTO priori, eiusque fratribus in Caturcensi ecclesia canonicam uitam professis, et eorum successoribus, in eamdem religione permansuris, in perpetuum.

 Pie postulatio uoluntatis effectu debet prosequente compleri, quatenus et deuotionis sinceritas laudabiliter enitescat, et utiliter postulata uires indubitanter assumat. Quia igitur uos, o filii in Christo karissimi, per diuinam gratiam aspirati, mores uestros sub regularis uite disciplina cercere, et communiter secundum SS. Patrum institutionem omnipotenti Domino deseruire proposuistis; nos uotis uestris atque petitionibus paterna benignitate impertimur assensum. uite quippe canonice ordinem, quem professi estis, presentis priuilegii auctoritate firmamus; et ne cui post professionem exhibitam sine prioris seu congregationis licentia  de claustro discedere liceat, interdicimus, et tam uos quam uestra omnia sedis apostolice protectione munimus. uobis itaque, uestrisque successoribus in eadem religione permansuris, ea omnia perpetuo possidenda sancimus, que uenerabilis frater noster Giraldus Caturcensis episcopus ad gubernationis uestre solatia noscitur contulisse; ecclesiam scilicet S. Iuliani de Bouena, ecclesiam S. Petri de Mortrado; reditus uille, que dicitur Pardinas, medietatem oblationum ex altari beati Stephani, medietatem census monete Caturcensis, qui episcopo competere uidetur, tertiam partem paratarum, que parochiani solent episcopo comparari, cetera omnia que idem episcopus uel iam uobis contulit, uel in futurum est largiente Domino collaturus. Ea etiam  que olim ad Caturciensium canonicorum usum collata, sed post eorum negligentiis detrita, et in manus militum ceterorumque secularium dissipata sunt. Decernimus ergo ut nulli omnino hominum liceat eamdem canonicam temere perturbare, uel eius possessiones auferre, uel ablatas retinere, minuere, uel temerariis uexationibus fatigare; sed omnia integra conseruentur eorum, pro quarum sustentatione ac gubernatione concessa sunt, usibus omnimodis profutura. Illud etiam supranominati episcopi constitutum presentis decreti pagina stabilimus, ut prepositura, siue archidiaconatus, et ceteri ecclesiastici honores Caturcensis ecclesie uestris uestrorumque successorum consiliis ordinentur. Si qua uero in futurum ecclesiastica secularisue  persona huius nostre constitutionis paginam sciens, contra eam temere uenire tentauerit, secundo tertioue commonita, si non satisfactione congrua emendauerit, potestatis honorisque sui dignitate careat; reamque se diuino iudicio existere de perpetrata iniquitate cognoscat; atque a sacratissimo corpore ac sanguine Dei et Domini redemptoris nostri Iesu Christi aliena fiat, et in extremo examine districte ultioni subiaceat. Cunctis autem eidem loco iusta seruantibus sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant. Amen, amen, amen.

. . . . Ioannis sancte Romane Ecclesie diaconi cardinalis, X Kal. Sept. indict. III, anno Dominice  Incarnationis 1096  , . . . . bani secundi pape octauo.



CXLIX. Priuilegium pro monasterio Case-Dei. 
[MABILL. Annal. Bened., u, 337.]

URBANUS episcopus, seruus seruorum Dei, dilectis filiis PONTIO abbati monasterii quod Casa-Dei dicitur, et uniuerse congregationi salutem et apostolicam benedictionem.

Cum omnipotentis Dei gratia uestrum monasterium per nos uisitari, et in honore ac nomine sanctorum  martyrum uitalis et Agricole ipsius cenobii basilicam dedicare disposuit, dignum duximus ut tam pro beati Roberti meritis, qui cenobium sua quondam opera fundauit, et nunc suis meritis protegit, quam pro religionis uestre reuerentia, uobis uestrisque successoribus in regularis discipline obseruatione mansuris spiritualia sedis apostolice dona largiremur. uos igitur in speciales Romane Ecclesie filios suscipientes, etc.

Datum apud burgum Sancti Aegidii per manus Ioannis, S. R. E. diaconi cardinalis, uIII Idus Septembris, anno Dominice Incarnationis 1095, pontificatus autem domni Urbani II pape anno uIII.



CL. Urbanus uniuersos per Gothiam et Prouinciam fideles hortatur ut conferant ad ecclesiam S. Nicolai construendam in predio a Stephania comitissa monasterio S. uictoris Massiliensi per ipsum apud Tarasconem tributo. 
[MARTENE, ampl. Collect. I, 556.]


URBANUS episcopus, seruus seruorum Dei, uniuersis per Gothiam et Prouinciam fidelibus salutem et apostolicam benedictionem.

Dilectionem uestram noscere uolumus, Stephaniam comitissam cum nobilibus sue terre, pro animarum suarum remedio, prediolum quoddam Massiliensi monasterio B. uictoris martyris apud Tarasconem per manum nostram concessisse, ad construendam ecclesiam B. Nicolai confessoris. uos igitur. . . . . . [dilecti] filii, litteris presentibus admonemus ut ad  eiusdem construendam [constructionem], et fratrum illic Deo seruientium sustentationem, opem uestram et auxilium impendatis. Quicunque uero locum illum eleemosynis suis de suarum rerum iure amplificare, quicunque monachos ibi Deo seruientes ope sua et consilio adiuuare curauerit, atque cemeterium quod iuxta predictam ecclesiam constitutum est, liberum illibatumque seruauerit, suorum indulgentiam peccatorum a Domino consequatur, ipsiusque Dei gratia et apostolorum Petri et Pauli benedictione donetur.



CLI. Bulla Urbani II pape pro monasterio S. Aegidii. 
[Gall. Christ., t. uI, p. 183.]

 URBANUS episcopus, seruus seruorum Dei, dilectis in Christo filiis ODONI, abbati monasterii S. Aegidii, et uniuerse congregationi salutem et apostolicam benedictionem.

Gratie superne miserationi tam per nos quam et per uestram religionem agende sunt, quia nos ad uestrum cenobium peruenire, et una uobiscum B. Aegidii solemnitatem celebrare disposuit. Unde nos erga B. Aegidium ampliori deuotione feruentes, tam uos quam uestra omnia ampliori sedis apostolice munimine protegere et confirmare curamus. Omnem igitur libertatem seu immunitatem uobis ac uestro cenobio per antecessorum nostrorum priuilegia contributam nos quoque presentis decreti pagina  roboramus et quidquid super ea nos uobis hactenus concessisse cognoscimur. Unde etiam uestre quieti attentius prouidentes, Nemausensem episcopum uobis infestum nostra studuimus auctoritate cercere. Cum enim uos super ecclesia S. Andree de Bernice et aliis quibusdam, quas antecessorum suorum temporibus possederatis, inquietaret, nos ei omnino ab huiusmodi molestiis cessare precipimus, et sic uobis omnia quiete dimittere, sicut antecessorum nostrorum tempore uos possedisse constiterat. Abbatiam preterea Beati Eusebii et omnes possessiones, quas hodie iuste possidere uidemini, uobis uestrisque successoribus perpetuo possidendas apostolica auctoritate firmamus. Statuimus etiam ut de cetero nullo archiepiscopo liceat super uestrum  cenobium uel abbatem manum excommunicationis aut interdictionis extendere, sed in B. Petri et eius uicariorum manu quieti semper ac liberi per omnipotentis Dei gratiam maneatis; penitentibus uero qui pro scelerum suorum uenia cenobii uestri basilicam, in qua beati Aegidii corpus quiescere dignoscitur, expetierint, eam intrare, et illic Domino sua concedimus uota persoluere. A coniugiis etiam liberos ad monachatum admitti sine episcoporum contradictione concedimus. uos enim pro eiusdem B. Aegidii meritis et religionis uestre reuerentia quietos omnino persistere, et tanquam oculi nostri pupillam uolumus custodiri. Hec omnia ut in perpetuum firma et intemerata permaneant Dei omnipotentis, Patris, et Filii, et Spiritus sancti iudicio et potestate  sancimus.

Datum Auenione per manum Ioannis, sancte Romane Ecclesie diaconi cardinalis, pridie Idus Sept., indict. III, anno Dominice incarn. 1096 [1095], pontificatus autem domni Urbani II pape anno octauo.



CLII. Urbanus II papa confirmat regularem disciplinam canonicorum S. Auenionensis ecclesie, qui cum bonis omnibus ad canonicam ipsam spectantibus sub protectione sedis apostolice suscipiuntur. 
[COCQUELINES, tom. II, p. 81.]

URBANUS episcopus, seruus seruorum Dei, dilectis filiis SYLuESTRO preposito, et eius fratribus, in  Auenionensis ecclesia canonicam uitam professis, eorumque successoribus, in perpetuum.

Pie postulatio uoluntatis effectu debet prosequente compleri, quatenus et deuotionis sinceritas laudabiliter enitescat, et utilitas postulata uires indubitanter assumat. Quia igitur uos, o filii in Christo karissimi, per diuinam gratiam aspirati, mores uestros sub regularis uite disciplina cercere, et communiter secundum SS. Patrum institutionem omnipotenti Deo deseruire proposuistis; nos uotis uestris paterno congratulamur affectu. Unde etiam petitioni uestre benignitate debita impertimur assensum, et uite canonice ordinem, quem professi estis presentis priuilegii auctoritate firmamus; et ne cui post professionem  exhibitam proprium quid habere, neue sine prepositi congregationis licentia de claustro discedere liceat, interdicimus, et tam uos quam uestra omnia sedis apostolice protectione munimus. uobis itaque uestrisque successoribus, in eadem religione permansuris, ea omnia perpetuo possidenda sancimus, que impresentiarum pro communis uictus sustentatione possidere uidemini: ecclesiam scilicet S. Agricole de Lupera, et sancti Pauli de Palude, S. Domi. . . . et S. Columbe de Cortedune, et S. Georgii de Garriga, pagi de Mairranica partem quartam, et insularum ad ipsum pertinentium. Uniuersas preterea Auenionensis ecclesie prebendas et honores seu dispensationes, quas hodie possidetis uos, qui, auctore Domino, uitam canonicam ducitis;  siue quas clericorum quidam obtinent, qui necdum propriis obrenuntiauerint, communitatis uestre usibus confirmamus, quocunque in tempore illas aperiri contigerit, et quecunque deinceps concessione pontificum, liberalitate principum, uel oblatione fidelium, iuste atque canonice poteritis adipisci. Ad hec decernimus ut, defuncto Ecclesie uestre episcopo, successoris uestrum electio potissimum uestrorumque successorum qui canonice uixerint, deliberatione persistat. Id ipsum etiam et uniuerse Ecclesie, seu claustri uestri prepositis, siue dispensatoribus eligendis perpetuo obseruandum censemus. Si qua sane in crastinum ecclesiastica secularisue persona, huius nostre constitutionis paginam sciens contra eam temere uenire tentauerit, secunda tertiaue  commonitione si non satisfactione congrua emendauerit, potestatis honorisque sui dignitate careat, reamque se diuino iudicio existere de perpetrata iniquitate cognoscat, a sacratissimo corpore et sanguine Dei et Domini Redemptoris nostri Iesu Christi aliena fiat, et in extremo examine districte ultioni subiaceat. Cunctis autem eidem congregationi iusta seruantibus sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant.

Datum Auenione per manum Ioannis, Romane Ecclesie diaconi cardinalis, XuII Kal. Octob., indict. III, anno Dominice Incarnationis 1095, pontificatus domni Urbani pape anno octauo.



CLIII. Priuilegium ab Urbano II ecclesie S. Ruffi concessum, salua in omnibus Auenionensis episcopi canonica reuerentia. 
[Gall. Christi. uet., t. Iu, p. 802.]


URBANUS episcopus, seruus seruorum Dei, dilectis in Christo filiis ARBERTO abbati, eiusque fratribus in ecclesia S. Ruffi canonicam uitam professis, et eorum successoribus in eadem religione permansuris in perpetuum.

Desiderium quod ad religiosum propositum et animarum salutem pertinere monstratur, auctore Deo, sine aliqua est dilatione complendum. Quia  igitur, filii in Christo karissimi, per omnipotentis Dei gratiam aspirati, primam nascentis Ecclesie conuersationem multis iam temporibus destitutam renouare proposuistis, ut secundum SS. Patrum instituta corde uno et una anima sub iugo regule omnipotenti Domino seruiatis; nos religioni uestre paterno congratulamur affectu. Et ut semel inchoata religio, auctore Deo, semper inuiolabilis perseueret, tam uos quam uestra omnia sedis apostolice gremio confouentes, presentis priuilegii auctoritate munimus. Statuimus enim ut nemini inter uos professione exhibita proprium quid habere, nec sine tua, fili Arberte abba, et eorum qui post te in eodem regimine successerint, aut sine communi congregationis licentia de claustro discedere liberum  sit; et si decesserit, et commonitus redire contempserit, tibi tuisque successoribus facultas sit eiusmodi ubilibet a suis officiis interdicere: interdictum uero nullus episcoporum abbatumue suscipiat. Preterea per presentis decreti paginam apostolica uobis auctoritate firmamus ecclesiam Sancte Marie infra urbem Lugdunensem; ecclesiam Sancti Petri secus Diam, ecclesiam S. Iacobi de Melgorio, ecclesiam de Buxa, ecclesiam de Turre, ecclesiam de Caneyrag, ecclesiam de uenees, ecclesiam de Armazanazas cum capella, ecclesiam de Boterita, et omnia que episcopi Auenionensis Benedictus Rostagnus et Gibillinus uestre Ecclesie contulerunt. Ad hec etiam adiicimus ut quecunque hodie uestrum cenobium iuste possidet, siue in futurum concessione  pontificum liberalitate principum, et oblatione fidelium iuste ac canonice poterit adipisci, uobis uestrisque successoribus, qui in eadem religione permanserint, integra semper illibataque permaneant. Decernimus ergo ut nulli omnino hominum liceat idem cenobium temere perturbare, aut eius possessiones auferre, uel ablata retinere, minuere, uel temerariis uexationibus fatigare; sed omnia integra conseruentur eorum, pro quorum sustentatione et gubernatione concessa sunt, usibus omnimodis profutura, salua in omnibus Auenionensis episcopi canonica reuerentia.

Datum Tricast., per manum Ioannis, sancte Romane Ecclesie diaconi cardinalis, indictione tertia, decimo tertio Kalend. Octobris, anno Dominice Incarnationis  millesimo nonagesimo sexto, pontificatus uero domni Urbani II pape uIII.



CLIu. Urbani II pape priuilegium pro Ecclesia Matisconensi. 
[Gall. Christ., t. Iu Opp., p. 284.]

URBANUS episcopus, seruus seruorum Dei, dilecto fratri LANDRICO Matisconensi episcopo suisque successoribus canonice promouendis in perpetuum.

Iustis uotis assensum prebere iustisque petitionibus aures accommodare nos conuenit, qui, licet indigne, custodes atque precones in excelsa apostolorum principum Petri et Pauli specula positi, Domino  disponente, uidemur existere. Tuis igitur, frater in Christo reuerendissime Landrice, iustis petitionibus annuentes, sanctam Matisconensem Ecclesiam, cui, auctore Deo, presides apostolice sedis auctoritate munimus. Statuimus enim ut ecclesia de Prisciaco, de Fabricis, de uerchessoto, de Mardubrio, ecclesia Sancti Amoris et cetera omnia que tua fraternitas ex hostium manibus erepta reparauit, uniuersa etiam que iuste ad eamdem ecclesiam pertinere noscuntur, tibi tuisque successoribus libera semper et illibata seruentur. Interdicimus etiam ut, te ad Dominum euocato, uel tuorum quolibet successorum, nullus omnino inuitis uestre ecclesie clericis aut episcoporum aut ecclesie res auferre, diripere uel distrahere audeat; ipsum autem clericorum claustrum,  et claustri domos ita semper liberas permanere sancimus ut nemini illis uiolentiam liceat irrogare. Ad hec adiicientes decernimus ut quecunque in posterum liberalitate principum uel oblatione fidelium uestra ecclesia iuste et canonice poterit adipisci, firma tibi tuisque successoribus et illibata permaneant. Si quis sane archiepiscopus, aut episcopus, aut imperator, aut rex, dux, comes, uicecomes, iudex, aut ecclesiastica quelibet secularisue persona, huius priuilegii paginam sciens, contra eam temere uenire tentauerit, secundo tertioue commonitus, si non satisfactione congrua emendauerit, potestatis honorisque sui dignitate careat, reumque se diuino iudicio existere de perpetrata iniquitate cognoscat, atque a sacratissimo  corpore et sanguine Dei ac Domini Redemptoris nostri Iesu Christi alienus fiat, et in extremo districte ultioni subiaceat. Cunctis autem eidem Ecclesie iusta seruantibus sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant. Amen.

Datum Cluniaci, per manus Ioannis, sancte Romane Ecclesie diaconi cardinalis, Xu Kalendas Nouembris, indictione III, anno Dominice Incarnationis millesimo nonagesimo sexto, pontificatus autem domini Urbani II pape octauo.



CLu. Urbani II epistola ad Guarnerium de Castellione.---Illi sub excommunicationis pena precipit ut Lambertum, episcopum Atrebatensem, in itinere ad synodum captum dimittat. 
[MANSI Concil. XX, 695.]


URBANUS episcopus, seruus seruorum Dei, dilecto filio GUARNERIO, Pontionis filio, salutem et apostolicam benedictionem, si obedierit.

uenerabilem fratrem nostrum Atrebatensem episcopum ad concilium uenientem te cepisse audiuimus, et cur ceperis plurimum miramur. Rex enim Francorum non solum uenire ad nos alios non prohibet, uerum etiam omnibus sue potestatis episcopis et abbatibus uenire ad concilium licentiam  dedit. Unde litteris te presentibus ut captum commonemus episcopum pro reuerentia B. Petri ac nostro amore cum suis omnibus liberum adira permittas; alioquin quandiu illum tenueris, et te et terram tuam excommunicationi subiicimus.



CLuI. Urbani II epistola ad archiepiscopum Senonensem.---Mandat, commoneat Guarnerium ut episcopum Atrebatensem dimittat. 
[MANSI, Concil. XX, 695.]

URBANUS episcopus, seruus seruorum Dei, carissimo fratri Senonum archiep. RICHERIO, salutem et apostolicam benedictionem.

 Audiuimus Guarnerium, Pontionis filium, uenerabilem fratrem nostrum Atrebatensem episcopum ad concilium uenientem cepisse, captumque retinere, ea propter litteris te presentibus iubemus ut eumdem Guarnerium captum presulem cum suis omnibus libertati restituere commoneas. Quod si contempserit, quandiu illum tenuerit, et ipsum et locum suum excommunicationi subiicias.



CLuII. Priuilegium pro monasterio Siluiniacensi. 
[Bibliotheca Cluniacensis, p. 309.]

URBANUS episcopus, seruus seruorum Dei, filiis in  Domino karissimis Siluiniacensis cenobii monachis, salutem et apostolicam benedictionem.

Quoniam superne benedictionis dignitate multimoda actum est ut nos ipsi monasterium uestrum, et beati Maioli corpus intra ecclesiam ad locum alium transferre meruerimus, dignum duximus, cum Cluniacensis cenobii, cui tanquam membra capiti singulariter inheretis, dilectione precipua, tum religionis uestre reuerentia, uos et locum uestrum specialius sedis apostolice protectione munire. Eapropter presente confratre nostro uenerabili Durantio, Aruernensi episcopo, constituimus ne pro communi parochie excommunicatione, uel interdictione, ullo unquam tempore cenobium uestrum interdictionis alicuius iacturam sentiat, nec  ulli uiuentium facultas sit infra monasterium, seu uille adiacentis ambitum, aut assultum facere, aut quemlibet hominem capere uel depredari. Unde etiam egregium militem Archimbauldum sub manus proprie stipulatione in manum nostram polliceri, supra parentis proprii tumulum fecimus, ut uniuersa que pater aut aui eius loco uestro contulerant, tam in rebus quam in immunitatibus et consuetudinibus, omni uite sue tempore debeat illibata seruare, etc.

Datum apud Monticulum, per manum Ioannis, sancte Romane Ecclesie diaconi cardinalis, Idibus Nouembris, indict. III, anno Dominice Incarnationis 1097, pontificatus autem domni pape Urbani uIII.



CLuIII. Definitio que fuit inter Gothofredum Magalonensem episcopum et Petrum Anianensem abbatem in concilio Claromontano. 
[MANSI, Concil. XX, 910.]


Cum apud Claromontem, Aruernorum ciuitatem, dominus papa Urbanus II in concilio resideret, consedentibus in eodem concilio diuersarum prouinciarum primatibus, archiepiscopis, abbatibusque quamplurimis, ueniens ante uenerabilem papam Gothofridus, Magalonensis episcopus, clamorem fecit super abbate Petro et monachis Anianensis monasterii, quod monachorum et abbatis ordinationes et consecrationes ecclesiarum aliunde quam ab  Ecclesia Magalonensi quererent aut acciperent, et quod contra fas presumptione illicita sub obtentu priuilegii penitentia dandi excommunicandique ac absoluendi seu reconciliandi uel alienos parochianos undecunque passim recipiendi ad sepulturam inaudito more licentiam uindicarent. Quod narratum in concilio ualde displicuit omnibus. Placuit autem domino pape Urbano et uniuerso sancto collegio ut tale priuilegium cassaretur et abraderetur, et ut abbas Anianensis Petrus in medio concilii ante Magalonensem episcopum ueniens in manu eius obedientiam debitam promitteret Ecclesie Magalonensi de ordinationibus et consecrationibus et iudiciis, saluis tamen priuilegiis Anianensis monasterii, inquantum secundum canones pro salute et stabilitate  ipsius monasterii constituta fuerant. Quam definitionem inter utramque Ecclesiam Alexander II papa antea fecerat, sic scribens: Alexander episcopus, seruus seruorum Dei, abbati et uniuerse congregationi Anianensis monasterii salutem et apostolicam benedictionem. Peruenit ad nos querela Magalonensis episcopi super intolerabili presumptione et inobedientia uestra, quod, quamuis Romanam Ecclesiam episcopum eum censere et tolerare cognoueritis, nullius tamen episcopalis reuerentie honorem sibi attribuitis, imo et contemptu eius, illicita uobis usurpantes, in corpus totius Ecclesie grauiter ac nefande delinquitis. Nam quod excommunicatos illius nulla auctoritate fulti suscipitis, et quod eius manus impositione contempta ordinationes uestras ad libitum uestrum aliunde  petitis, in hoc et canonice traditionis instituta corrumpitis, et exemplo reprobo graue scandalum in Ecclesia generatis. Unde uos auctoritate apostolica commonemus ut hec et alia huiusmodi penitus relinquentes prefato episcopo uestro deinceps totius subiectionis et reuerentie debitum exhibeatis, scientes quoniam si hec querela ulterius ad nos delata fuerit, districtam in se temeritatis uestre pertinacia uindictam prouocabit. Ne autem inter utramque Ecclesiam Magalonensem et Anianensem dissensionis aut discordie occasio ulla remaneret, dominus papa Urbanus hanc definitionem scribi iussit, scriptamque sigillo apostolice sedis firmauit.

Datum apud Aruerniam XIII Kal. Decembris, per  manus Ioannis, S. R. E. diaconi cardinalis, anno Dominice Incarnationis millesimo nonagesimo quinto, indictione tertia, anno pontificatus domini Urbani pape II octauo.



CLIX. Bulla confirmationis priuilegiorum monasterii Celsiniacensis. 
[BALUZ., Miscell. II, 175.]

URBANUS episcopus, seruus seruorum Dei, dilectis filiis Celsiniacensis cenobii monachis salutem et apostolicam benedictionem.

Ad hoc nos disponente Domino in apostolice sedis seruitium promotos agnoscimus ut eius filiis auxilium  implorantibus efficaciter subuenire et ei obedientes tueri ac protegere prout Dominus dederit debeamus. Unde oportet et nos uenerabilibus locis manum protectionis extendere et seruorum Dei quieti attentius prouidere. Igitur tam pro uestra speciali religione quam pro uenerabilis fratris nostri Hugonis Cluniacensis abbatis dilectione, ad cuius curam ex Cluniacensis cenobii iure locus uester pertinet, uestris, filii in Christo karissimi, precibus annuentes, monasterium uestrum presentis decreti auctoritate munimus. Statuimus enim ut quecunque hodie uestrum cenobium iuste possidet siue in futurum concessione pontificum, liberalitate principum, uel oblatione fidelium iuste atque canonice poterit adipisci, firma uobis uestrisque successoribus  semper et illibata permaneant, in quibus hec propriis nominibus duximus exprimenda: in ipso uidelicet burgo qui monasterio adiacet Sancte Marie et Sancti Martini, in pago Ucionensi ecclesiam Sancti Remigii de Carniaco, Sancti Iacobi de uarennis, Sancti Quintini, Sancti Stephani, Sancti Iuliani de Paleariis, Sancte Marie de Masliaco, Sancti Germani Brennacum, ecclesiam nouam in Luridensi pago, cenobium Calcidi montis, Sancte Marie de Beuerias, ecclesiam de Montereuello, de uiuerolo, de Bafia, de Grandiriuo, de Zalmantanias, de Ambert, de Marcac, de Teulerias, ecclesiam Sancte Marie de Monte, Sancti Ferreoli, Sancti Eligii, in Priuatensi pago ecclesiam Sancte Florine, Sancti Geruasii, ecclesiam de Abulnac, de Burnunculo, de  Leuton, de Lendan, de Clais, de uescon, de Girmac, in pago Talendensi ecclesiam Sancti Hilarii, Sancti Martialis, eccelesiam de Chidrac, de monte Acuto, de Plauzac, de Ozac, de Soletis, capellam de Monte, in pago Todornensi ecclesiam Sancti Lupi, Sancti Iuliani et Sancte Marie apud Cauriacum, ecclesiam de Matesc cum ecclesiis ad ipsum locum pertinentibus, in pago Taluensi ecclesiam Sanctorum Martyrum Cyrici et Iulite, Sancti Pardulfi, Sancti Donati, Sancti uictoris, ecclesiam de Cingulis, cum uniuersis possessionibus et appendiciis eorum. Preterea decernimus ut nulli omnino liceat eamdem ecclesiam temere perturbare aut eius possessiones auferre, uel ablatas retinere, minuere, uel temerariis  uexationibus fatigare, sed omnia integra conseruentur eorum pro quorum sustentatione et gubernatione concessa sunt usibus omnimodis profutura; salua tamen in omnibus debita abbatum Cluniacensium reuerentia. Nulli etiam facultas sit adiacentem monasterio burgum inuadere, depredari, uel noxias aliquas consuetudines exactionis imponere. Porro sepulturam eiusdem loci omnino liberam esse decernimus, ut eorum qui illic sepeliri deliberauerint deuotioni et extreme uoluntati, nisi forte excommunicati sint, nullus obsistat. Et quia, largiente Domino, monasterii uestri ecclesia nostris manibus est consecrata, hoc quoque presenti capitulo subiungimus, ut pro beati Petri et nostre consecrationis reuerentia nullus deinceps audeat in  idem monasterium excommunicationis aut interdictionis proferre sententiam, quatenus ab omni seruitii singularis infestatione securi omnique grauamine mundane oppressionis remoti in sancte religionis obseruatione seduli atque quieti omnipotenti Domino placere totius mentis et anime uirtutibus anheletis. Si qua sane ecclesiastica secularisue persona hanc nostre constitutionis paginam sciens contra eam temere uenire tentauerit, secundo tertioue commonita si non satisfactione congrua emendauerit, potestatis honorisque sui dignitate careat, reamque se diuino iudicio existere de perpetrata iniquitate cognoscat, et a sacratissimo corpore et sanguine Dei et Domini Redemptoris nostri Iesu Christi aliena fiat, atque in extremo examine  districte ultioni subiaceat. Cunctis autem eidem loco iusta seruantibus sit pax Domini nostri Iesu Christi, quatenus et hic fructum bone actionis percipiant et apud districtum iudicem premia eterne pacis inueniant. Amen, amen, amen.

Datum apud oppidum Sancti Flori per manum Ioannis, sancte Romane Ecclesie diaconi cardinalis, indictione III, uII Idus Decembris, anno Dominice Incarnationis 1095, pontificatus autem domini Urbani II pape uIII.



CLX. Urbani II pape epistola ad canonicos Engolismenses, qua prepositure de Iuliaco attributionem ipsis ab Ademaro factam confirmat. 
[MANSI, Concil. XX, 919.]


URBANUS episcopus, seruus seruorum Dei, dilectis filiis Engolismensis Ecclesie canonicis salutem et apostolicam benedictionem.

Officii nostri nos hortatur auctoritas pro Ecclesiarum statu sollicitos esse, et que recte statuta sunt stabilire. Illam igitur constitutionem quam uenerab. frater noster Ademarus episcopus de prepositura illa constituit, que est in uilla Iuliaco in pago Sanctonensi, nos litterarum presentium auctoritate firmamus. Constituimus enim ut prepositura eadem nulla unquam uenalitate distrahatur, nulla unquam uel consanguinitatis uel successionis occasione fratrum  communiter in Engolismensi ecclesia uiuentium gubernationi et uictui subtrahatur, ita ut nec episcoporum Engolismensium alicui liceat illius uille, seu prepositure redditus in usus alios uindicare, sed tam ipsa quam cetera que iuste hodie possidetis, et quecunque uel de amissis recuperare, uel aliunde legitime poteritis acquirere, uobis uestrisque successoribus in communi uita permanentibus integra semper et illibata permaneant. Si quis uero constitutioni huic et decreto nostre auctoritatis pertinaciter contraire tentauerit, per conuenientes inducias monitus, nisi satisfactione congrua emendauerit, sancti Spiritus gladio et apostolice districtionis ultione plectatur.

Data apud Clarummontem Aruernie XI Kalen.  Decemb. per manum Ioannis, S. R. E diaconi cardin., indict. III, ann. Dom. 1096 [1095], pontif. domini Urbani II PP. uIII.



CLXI. Urbanus II papa monasterii Aubechiensis possessiones et iura confirmat. 
[Gall. Christ. III, Instrum., 17.]

URBANUS episcopus, seruus seruorum Dei, dilecto filio ROGERIO, abbati monasterii quod situm est in parochia Cameracensi, in insula que dicitur Abbatias, salutem et apostolicam benedictionem.

 Officii nostri nos hortatur auctoritas, que recte statuta sunt, stabilire. Quamobrem, carissime fili Rogeri, tuis petitionibus apostolice benignitatis aures inclinantes, monasterium sanctissime Trinitatis, cui, auctore Deo, presides, presentis decreti auctoritate munimus, et quecunque bona uenerabilis confrater noster Gerardus Cameracensis episcopus, cuius nimirum donatione locus ipse institutus esse cognoscitur, prefato monasterio contulit: quecunque preterea quilibet fideles de suo iure concesserunt integra semper et illibata manere apostolica auctoritate sancimus. Decreuimus itaque ut nulli omnino hominum liceat eumdem locum temere perturbare, uel eius possessiones auferre, minuere, uel temerariis uexationibus fatigare;  sed omnia integra conseruentur eorum pro quorum sustentatione ac gubernatione concessa sunt usibus omnimodis profutura. Quisquis autem locum ipsum pro diuini timoris reuerentia, uel rebus suis ditare, protegere, uel pro sua facultate exaltare studuerit, omnipotentis Dei misericordiam et apostolorum eius gratiam consequatur. Qui uero contra huius nostri decreti tenorem pertinaciter agere tentauerit, sancti Spiritus gladio plectatur.

Datum apud Clarummontem Aruernie per manum Ioannis, sancte Romane Ecclesie diaconi cardinalis, III Kal. Decembris, indict. III, anno Dominic. Incarnationis 1095; pontificatus autem domni Urbani II pape anno uIII.



CLXII. Confirmatio S. Dionysii de Nogento, per domnum Urbanum II papam facta. 
[Bibliotheca Cluniacensis, p. 544.]


URBANUS episcopus, seruus seruorum Dei, uniuerse congregationi monasterii S. Dionysii quod situm est inter flumen Igune castrumque Nogenti, salutem et apostolicam benedictionem.

Sicut irrationabilia poscentibus negari debet ascensus, sic iusta petentium uotis benigna debemus assentione concurrere. Idcirco dilecti filii nostri Gaufridi comitis de Mauritania, et eius coniugis Beatricis deuotioni duximus annuendum. Is siquidem comes B. Dionysii martyris monasterium in Carnotensi  parochia inter Igune fluuium et castrum Nogenti ab auo suo Gaufrido fundatum, et a patre suo Rotroco ex parte edificatum, sua tandem instantia consummauit, consummatum et rebus suis donatum, annuentibus uenerabilibus uiris Richerio Senonensi archiepiscopo, et Gaufrido Carnotensi episcopo, collaudantibus et subscribentibus tam uxore eius supra nominata Beatrice, quam filio Rotroco, sanctis apostolis Petro et Paulo et Cluniacensi cenobio sub reuerendissimi confratris nostri Hugonis abbatis presentia obtulit. Quam oblationem nostra postulauerunt auctoritate firmari. Nos igitur tam prefatum beati Dionysii monasterium, quam omnia ad id pertinentia, sub iure et dispositione Cluniacensium fratrum perpetuo permanere sancimus.  Precipientes et sub districtione anathematis interdicentes, ne quis unquam eumdem locum a Cluniacensis cenobii unitate subtrahat. Apostolica etiam auctoritate statuimus ut quecunque dona, quascunque possessiones prefati comites uel alii quilibet fideles de suo iure eidem monasterio contulerunt, sub apostolice sedis tutela integra semper et illibata permaneant. uicus scilicet supra memorate adiacens ecclesie cum decem prati agripennis, et tota in circuitu ecclesie terra usque ad Roduam fluuium, et super ipsum duo molendina. Terra Burchardi cum broilo. Terra de Belseria, de Asconis uilla. Ecclesia S. Hilarii cum decimis et appendiciis suis omnibus. Ecclesia S. Leobini de Flaciaco, S. Leobini de Bracle, S. Hilarii de Bebanisuilla,  S. Albini de Coldreciolo, S. Marie de Margone, S. Petri de Bruyeria, S. Martini de Berduys. Ecclesie S. Ioannis de Mauritania, S. Macuti, et S. Germani. Ecclesia S. Albini de Campo rotundo cum tota Nigelle terra et appendiciis suis omnibus super Eram fluuiolum. In loco qui dicitur uiuariis terra omnis culta et inculta, exquisita et inquirenda, cum pratis, siluis, et seruorum rebus, ibique, et in comitatu Mauritanie morantium. In Cenomanensi episcopatu ecclesia S. Petri de Cetone, saltus consuetudinarii tam ad usus ecclesie, quam ad usus monachorum et hominum suorum, preter saltum Perticuli. In omnibus saltibus pascua porcorum monasterii gratis. In loco qui dicitur Oratorius,  terra unius aratri. In Morisim uilla unius aratri terra. In fracta ualle decem agripenni uinee, molendinum de Ruitaria. Terra de Bremuncurte, terra Bonnaci cum mediatoriis earum. Piscaria in lognie fluuio a uado Belliuilaris usque ad aquam que dicitur Edera, medietas Bebanisuille, et silua que dicitur Ostenganis. Decima telonei Mauritanie castri. Tolonei quoque decima Nogenti castri. Decima etiam Pasnadii silue, que nominatur Resno. Item ecclesia S. Stephani, et S. Ioannis in Nogenti castro. S. Hilarius, S. Ioannes, S. Stephanus, S. Maria in castro Noiomi. S. Martinus de Magone, S. Albinus de Campo rotundo, S. Albinus de Codricello, S. Maria Magdalene de Ferraria, S. Hilarius de Belenuilla. S. Ioannes de Petrafixa, S. Petrus  de Aponuiller, S. Anastasius de Ronuiller, S. Saluator de Campo rotundo, S. Petrus de Boscnileto, S. Martinus de Unuerre, S. Leobinus de Flacci, ecclesia Oratorii cum appendiciis et decimis omnibus. Hec habentur in episcopatu Carnotensi. In Cenomanensi episcopatu ecclesiam S. Petri de Cetone, ecclesiam S. Ulfacii, S. Petrus de Mauuis, S. Preiectus de uileris, S. Hilarius qui est iuxta Sanctam Ceronnam, S. Maria de Bure, S. Martinus de Loiseel, S. Germanus de Loisilz, S. Maria, S. Ioannes, S. Macutus de Mauritania, S. Audenus de Tesual, S. Geruasius de Feris, S. Audenus de uerreriis, S. Martinus de Beloto, S. Martinus de Berziis, S. Martinus de Iamagiis, S. Petrus de Brueria. Preterea quecunque uestrum cenobium  hodie iuste possidet, siue in futurum iuste canoniceque poterit adipisci, firma uobis, uestrisque successoribus et illibata permaneant. Decernimus ergo ut nulli omnino hominum liceat idem cenobium temere perturbare, aut eius possessiones auferre, uel ablatas retinere, minuere, uel temerariis uexationibus fatigare, sed omnia integra conseruentur eorum, pro quorum sustentatione ac gubernatione concessa sunt usibus omnimodis profutura, salua canonica Carnotensis episcopi reuerentia. Si qua sane in futurum ecclesiastica secularisue persona huius decreti paginam sciens contra eam temere uenire tentauerit, secundo tertioue commonita, si non satisfactione congrua emendauerit, potestatis honorisque sui dignitate careat, reamque  se diuino iudicio existere de perpetrata iniquitate cognoscat, et a sacratissimo corpore ac sanguine Dei ac Domini Redemptoris nostri Iesu Christi aliena fiat, atque in extremo examine districte ultioni subiaceat. Cunctis autem eidem cenobio iusta seruantibus, sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant. Amen.



CLXIII. Urbani II pape epistola ad Guigonem comitem. 
[D. BOUQUET, Recueil, t. XIu, p. 761.]

URBANUS episcopus, seruus seruorum Dei, GUIGONI  comiti, clero et populo Gratianopolitano, salutem et apostolicam benedictionem.

Querelam uenerabilis confratris nostri Hugonis uestri episcopi de Salmoriacensi pago iam diu agitatam, concilii quod apud Clarummontem ciuitatem Aruernie celebrauimus, auctoritate noueritis definitam. Quia enim confrater noster uiennensis archiepiscopus Guido sepe et nostris litteris et uiua nostri oris uoce commonitus, de eadem causa obedire contempsit, et inuestituram quam eidem uestro episcopo Placentie fecimus, exsequi noluit, nos possessionem illam quam et idem frater Hugo et nonnulli suorum antecessorum possedisse noscuntur, supradicto fratri nostro et Gratianopolitane Ecclesie restituimus, et quandiu uiennensis archiepiscopus  huic definitioni obedire contempserit, tam ipsum quam Gratianopolitanam Ecclesiam ab eius obedientia subtraximus. Omnibus etiam in eodem pago commorantibus tam clericis quam laicis, ne uiennensi archiepiscopo obediant interdicimus, donec aut iudicium quod factum est exsequatur, aut querela hec ante nos canonico iudicio inter utrumque comprobata, certiorem finem accipiat.

Data III Kal. Decembris apud Clarummontem Aruernie.



CLXIu. Urbani synodica ad clerum populumque Cameracensem. 
[MANSI, Concil. XX, 917.]


URBANUS episcopus, seruus seruorum Dei, uniuersis in clero et populo Cameracensi salutem et apostolicam benedictionem.

In concilio apud Clarummontem Aruernie celebrato cum pro electione dilecti filii nostri Manassis et item Gualcherii a uobis facta questio habita, et diligenti fuisset inuestigatione tractata, patuit Manassem quidem a uobis canonice electum, Gualcherium uero contra sanctorum canonum auctoritatem in uestram se ecclesiam intrusisse. Totius igitur concilii iudicio placuit Gualcherium quidem, tanquam inuasorem a uestra Ecclesia propellendum, Manassem uero electioni sue et Ecclesie uestre restituendum. Gualcherius itaque, sue conscientie  concilio se subtraxit. Tertio igitur euocatum cum omnino subterfugisset, nos eius fugam pro confessione habentes, secundum uniuersalem concilii sententiam ex sanctorum canonum auctoritate prolatam ab omni episcopali ordine deposuimus, et Manassem electioni sue et uestre Ecclesie restituimus, collaudantibus et corroborantibus tam metropolitano uestro Remensi antistite quam et uniuersis eiusdem metropolis suffraganeis. Nunc uos litteris presentibus commonemus, et apostolica auctoritate precipimus, ne Gualcherium ulterius recipere presumatis, Manasse autem tanquam uestro uere catholico episcopo obedientiam plenius impendatis.  Neque uos lateat Gualcherium anathemati esse subiectum, si se ulterius de Ecclesie uestre prelatione profana presumptione intromittere tentauerit. Si quis igitur deinceps his decretorum nostrorum preceptis contraire presumpserit, omnipotentis Dei, et apostolorum eius indignationem inueniet et ultionis apostolice gladio ferietur. Omnes autem qui Gualcherio fidelitatem iurauerunt, ab eiusdem sacramenti uinculo apostolica auctoritate absoluimus.

Data apud Arueniam II Kal. Decembris.



CLXu. Urbani II decretum de primatu Lugdunensi. 
[MANSI, Concil. XX, 828.]


URBANUS episcopus, seruus seruorum Dei, uenerabili fratri HUGONI, Lugdunensi archiepiscopo et primati, eiusque successoribus canonice promouendis in perpetuum.

Ex apostolice sedis debito et sanctorum canonum auctoritate impellimur, in omnibus ubique terrarum Ecclesiis, praue acta corrigere, recte statuta firmare. Unde cum nos in Galliarum partes uenire superne dispositionis dignatio concessisset, cure nobis fuit apud Clarummontem Aruernie generale concilium conuocare. Ibi inter alia que ad synodalem audientiam discutienda perlata sunt, fraternitas tua de primatu sancte Lugdunensis Ecclesie querelam exposuit, multis iam ante prouincialibus conciliis  agitatam. Lecta sunt in eodem concessu eumdem primatum astruentia Romane et apostolice auctoritatis priuilegia. Cum igitur Richerius Senonensis archiepiscopus pro causa hac die altero respondere preceptus esset, nullamque excusationis rationem legitimam reddidisset, placuit tamen nobis ex apostolice mansuetudinis abundantia, ad deliberandum de subiectione hac, in diem tertium inducias indulgere. Tertio itaque die, cum se ille partim pro negotii grauamine, partim pro egritudinis occasione, synodali conuentui subtraxisset, per legatos requisitus, et obedire renuens, adhuc deliberandi inducias flagitabat. Definitionis etiam iam imminente sententia, rursum ab Senonensis ecclesie suffraganeis in diem alterum, ut eum familiarius conuenirent,  inducie impetrate sunt; ea nimirum pollicitatione premissa, ut si etiam ille tunc pertinaciter reniteretur, ipsi tamen definitioni concilii unanimiter obedirent.

Porro die iam sexto concilii euoluto, cum ille adhuc inducias expetendo resisteret, ex totius synodi fauore et iudicio sancitum est Senonensem archiepiscopum Lugdunensi tanquam primati subiectionem obedientiamque debere, quia et catalogorum auctoritas, et sedis apostolice idipsum contestabatur auctoritas. Cui profecto sententie se humiliter obedituros, Senonensis Ecclesie suffraganei propria quisque uoce professus est. Idipsum etiam de Rothomagensi Ecclesia confirmatum est. De  Turonensi enim, quia iam a retroactis temporibus sine refragatione obedierat, nulla iam questio mouebatur. Die uero concilii octauo, tua iterum fraternitas questa est Senonensem archiepiscopum a legatis tuis, Aganone scilicet Aeduensi et Lamberto Atrebatensi episcopis admonitum, nullam adhuc Lugdunensi Ecclesie pro primatu reuerentiam profiteri. Eapropter nos, toto consentiente concilio, pallii usum et suffraganeorum obedientiam, donec ipse obediret, Senonensi archiepiscopo interdiximus. In Rothomagensem quoque, qui aberat, eamdem sententiam promulgamus, nisi infra tres menses post sententiam cognitam, siquidem uiua uoce non posset, subiectionem debitam scripto polliceretur. Ipsius itaque suffraganeis, qui presentes aderant,  sententiam nostram debita humilitate suscipientibus ac obedientiam promittentibus, sic tandem Lugdunensis Ecclesie querela diuturna, annuente Domino, terminata est. Per presentis igitur priuilegii paginam, Lugdunensi Ecclesie tue primatum super quatuor prouincias confirmamus, et per eam tibi tuisque successoribus, his tantum qui eo ordine eoque tenore electi uel promoti fuerint, qui per sancte memorie Gregorii uII priuilegium predecessori tuo Gibuino prefixus et prescriptus est. Prouinciam autem illas quas uobis confirmamus, dicimus Lugdunensem, Rothomagensem, Turonensem et Senonensem, ut he uidelicet prouincie condignam Lugdunensi Ecclesie obedientiam soluant, et honorem quem Romani pontifices  reddendum esse scriptis propriis prefixerunt, deuote humiliterque, salua in omnibus sedis apostolice reuerentia et auctoritate. Si qua sane in crastinum ecclesiastica secularisue persona, huius priuilegii paginam sciens, contra eam uenire tentauerit, secundo tertioue commonita, si non satisfactione congrua emendauerit, potestatis honorisque sui dignitate careat, reamque se diuino iudicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Iesu Christi aliena fiat, atque extremo examine districte ultioni subiaceat. Cunctis autem eidem Ecclesie iusta seruantibus sit pax Domini nostri Iesu Christi, quatenus et hic fructum actionis percipiant, et apud districtum iudicem premia  eterne pacis inueniant. Amen.

Interfuerunt autem definitioni huic archiepiscopi diuersarum prouinciarum numero duodecim, cum episcopis octoginta, abbatibus nonaginta, et eo amplius.

Datum apud Clarummontem Aruernie per manum Ioannis, sancte Romane Ecclesie diaconi cardinalis, Kalendis Decembris, indictione tertia, anno Dominice Incarnationis millesimo nonagesimo quinto, pontificatus autem domini Urbani secundi pape anno octauo.



CLXuI. Priuilegium pro ecclesia S. Iacobi Compostellana. 
[FLOREZ, España Sagrada, XX, 21.]


URBANUS episcopus, seruus seruorum Dei, dilecto fratri DALMACHIO, Compostellano episcopo, eiusque successoribus canonice promouendis in perpetuum.

ueterum synodalium et gestorum pontificalium series confitetur semper sedi apostolice licuisse ut et pro temporis ratione coniuncta disiungeret, et disiuncta coniungeret, et sedes sedibus commutaret. Hac igitur precedentium Patrum auctoritate firmati, tibi, frater in Christo karissimi Dalmati, tuisque successoribus, decreti presentis auctoritate concedimus pro B. apostoli Iacobi reuerentia, ut  sicut episcopatus cathedram predecessores uestri in urbe que Ilia  dicitur habuerunt, ita perenni deinceps tempore in ea que Compostella dicitur, et ecclesiam continet in qua B. Iacobi corpus requiescere creditur, habere debeatis. Uniuersa ergo ad prefate Ilie ciuitatis diecesim pertinentia, tibi tuisque successoribus integra semper et illibata permanere decreuimus. Ad hec pro singulari B. Iacobi deuotione concedimus ut tam tu quam tui deinceps successores, nulli preter Romano metropolitano subiecti sint; et omnes qui tibi in eadem sede successerint, per manum Romani pontificis tanquam speciales Romane sedis suffraganei consecrentur. Preterea mansuro in perpetuum decreto sancimus ut quidquid hactenus iuste beati Iacobi  ecclesie testamentis regalibus oblatum est, quidquid catalogis legitimis continetur, quidquid parochiarum Iriensis cathedra iuste habuisse cognoscitur, tibi tuisque legitimis successoribus Compostelle permanentibus firmum semper integrumque seruetur. uestram de cetero condecet sanctitatem, sancte Romane Ecclesie decreta in omnibus obseruare, et ita uirtutum luce interius exteriusque fulgere, ut uideant omnes uestra bona opera, et glorificent Patrem uestrum qui in celis est.

Sane si quis in crastinum archiepiscopus aut episcopus, imperator aut rex, princeps aut dux, marchio, comes, uicecomes, iudex aut ecclesiastica quelibet secularisue persona, huius decreti paginam sciens, contra eam temere uenire tentauerit,  secundo tertioue commonitus, si non satisfactione congrua emendauerit, potestatis honorisque sui dignitate careat, reumque se diuino iudicio existere de perpetrata iniquitate cognoscat, et a sacratissimo corpore ac sanguine Dei et Domini nostri Iesu Christi alienus fiat, atque in extremo examine districte ultioni subiaceat. Cunctis autem hec obseruantibus, et prefatam B. Iacobi ecclesiam uenerantibus, sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant. Amen, amen, amen.

 Datum apud Priuatam  oppidum per manum Ioannis, sancte Romane Ecclesie diaconi cardinalis, Nonis Decembris, indictione tertia, anno Dominice Incarnationis 1095  , pontificatus autem domini Urbani secundi pape uIII.



CLXuII. Urbani II epistola ad Hugonem Cluniacensem abbatem.---Cluniacensibus monachis facultatem tribuit altaria et decimas retinendi que pretio comparassent et decimas e manu laicorum retrahendi si secundum Deum fieri possit. 
[D. BOUQUET, Recueil, XIu, 716.]

URBANUS episcopus, seruus seruorum Dei, uenerabili fratri HUGONI, Cluniacensi abbati, et fratribus  sub eius regimine constitutus, salutem et apostolicam benedictionem.

Sedis apostolice benignitas omni semper tempore consueuit Dei seruos tanquam mater filios confouere, et in perturbationibus positis consolationis manum clementer alacriterque porrigere. Quia igitur per omnipotentis Dei gratiam iam diu longe lateque religione precipua floruistis, et bone opinionis odore plurimos aspersistis, dignum nobis est quieti uestre in posterum prouidere, et contra emulorum insectationes monasterio uestro, tam capiti quam membris, clypeum apostolice protectionis opponere. Presentis itaque decreti auctoritate sancimus ut nulli deinceps episcoporum facultas sit pro altaribus et ecclesiis siue decimis quas ante interdicta nostra  uel pape Gregorii uobis cognita possedistis, seu post episcoporum concessione acquisistis, grauamen aliquod aut molestiam irrogare; sed sicut eorum permissione, quedam ex parte, quedam ex integro habuistis, ita ut in futurum perenniter habeatis  . Ipsarum quoque quas non habetis ecclesiarum decimas, que a laicis obtinentur, si secundum Deum eorum potestati subtrahere uestre religionis reuerentia potuerit, ad uestram et pauperum gubernationem uobis liceat possidere. Hec omnia ut omnino firma et immobili stabilitate persistant, omnipotentis Patris, et Filii et Spiritus sancti potestate et apostolica auctoritate confirmamus. Si quis uero decreti huius tenore agnito, pertinaciter  ei obuiare presumpserit, eiusdem Patris et Filii apostolorumque eius indignationem inueniat, et sancti Spiritus gladio feriatur; cunctis autem uos ac uestra fouentibus misericordia, pax et gratia ab Auctore omnium in perpetua secula conferatur.

Datum apud Briuatam oppidum, per manum Ioannis, sancte Romane Ecclesie diaconi cardinalis,  Nonis Decembris, indictione III, anno Dominice Incarnationis 1095, pontificatus uero domni Urbani II pape uIII.



CLXuIII. Diploma Urbani II pape, quo priuilegia et bona omnia prioratus Marciniacensis confirmat. 
[Bibliotheca Cluniacensis, Append., p. 86.]

URBANUS, seruus seruorum Dei, Marciniacens cenobii sanctimonialibus salutem et apostolicam benedictionem.

Ad hoc nos, disponente Domino, in apostolice sedis seruitium promotos agnoscimus, ut eius auxilium implorantibus efficaciter subuenire, et ei obedientes tueri ac protegere, prout Dominus dederit, debeamus.  Unde oportet nos uenerabilibus locis protectionis manum porrigere, et Deo seruientium quieti attentius prouidere. Igitur tam pro uestra speciali religione quam pro uenerabilis fratris nostri Hugonis Cluniacensis abbatis dilectione, ad cuius curam ex Cluniacensis cenobii iure locus uester pertinet, uestris, filie in Christo carissime, precibus annuentes, monasterium uestrum presentis decreti auctoritate munimus. Statuimus enim ut quicunque hodie idem cenobium iuste possidet, siue in futurum concessione pontificum, liberalitate principum, oblatione fidelium iuste atque canonice possit adipisci, uobis et iis qui post uos in loco eodem ac religione successerint, firma semper et illibata permaneant. In quibus hec propriis nominibus duximus  exprimenda. In episcopatu Augustodinensi ecclesia de uarennis, de Briano et de Sarorio, de Begiaco, de Camboliaco, ecclesiam S. Nicetii, S. Fideli, S. Christofori, S. Leodegarii, S. Marie ex oppido Semmuro, cum decimis et cemeteriis suis: quartam partem ecclesie S. Martini extra Semmurum. In episcopatu Matisconensi ecclesiam S. Iacobi. In Lugdunensi medietatem uille uitriaci, ecclesiam S. Martini, ecclesiam S. Reueriani, apud Brianonum, ecclesiam S. Romani, capellam de Celerias, terram Hugonis Letbaldi, cum aliis quibusdam apud Casiotum. In episcopatu Aruernensi, ecclesiam S. Petri de Lodda, S. uincentii de Lodessa cum decimis et cemiteriis, S. Nicolai ad Tres Fontes. In episcopatu  Diensi apud oppidum seu territorium de Orello, ecclesias quatuor. In ualentino episcopatu ecclesiam S. Stephani de Balmam. In comitatu Beardensi, ecclesiam S. Fidei, apud uillam que dicitur Furcas. In episcopatu Pictauiensi ecclesias duas. In Sanctonensi ecclesiam de Montoso. In Leodiensi, uilla que dicitur Argules, cum ecclesia et decimis,  et aliam que dicitur Raicampas. In Rothomagensi, uillam que dicitur Aqua-Bella. In Petragoricensi mansos quindecim Agilmodis priorisse, apud uillam Maurensem. In Caturcensi, ecclesiam Sancti Constantii. In uiuarensi [uaurensi] episcopatu, uillas tres, uilleta, Ataid, Glangla, cum uniuersis possessionibus et appendiciis suis. Preterea decernimus ut nulli omnino hominum liceat eamdem ecclesiam temere perturbare, aut eius possessiones auferre, aut ablatas retinere, minuere, uel temerariis uexationibus fatigare: sed omnia integra conseruentur earum, pro quarum sustentatione ac gubernatione concessa sunt, usibus omnimodis protutura, salua in omnibus debita abbatum Cluniacensium reuerentia. Sepulturam eiusdem loci omnino liberam esse  sancimus, ut eorum qui illic sepeliri deliberauerint, deuotioni et extreme uoluntati, nisi forte excommunicati sint, nullus obsistat. Hoc quoque presenti capitulo subiungimus ut nulli iam liceat congregatione uestre uel excommunicationis grauamen inferre, uel diuinum officium interdicere, sepulture debitum prohibere, aut interdicti cuiuslibet molestiam irrogare: quia pro Dei timore clause, et seculo iam estis emortue, quatenus ab omni infestatione secure, grauamine mundane oppressionis remote, ad eterni Sponsi semper desiderabilem uisionem totius mentis et anime uiribus anheletis. Si qua sane in posterum ecclesiastica secularisue persona, hanc nostre constitutionis paginam sciens, contra eam temere uenire tentauerit, secundo tertioue commonita,  si non satisfactione congrua emendauerit, potestatis, honorisque sui dignitate careat, reamque se diuino iudicio de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Iesu Christi aliena fiat, ac in extremo examine districte ultioni subiaceat. Cunctis autem eidem loco iusta seruantibus sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant. Amen, amen, amen. Benedictus Deus Pater Domini nostri Iesu Christi. Amen.

Datum apud oppidum Sancti Flori per manum Ioannis, S. R. E. diaconi cardinalis, indict III, anno Dominice Incarnationis 1096, pontificatus  autem domni Urbani II pape uIII, uII Idus Decembris.



CLXIX. Urbani II pape epistola ad Ademarum Engolismensem episcopum.---Ut monachos S. Eparchii per excommunicationis censuram obedire compellat abbati S. Ioannis Angeriacensis. 
[D. BOUQUET, Recueil, t. XIu, p. 717.]

URBANUS episcopus, seruus seruorum Dei, uenerabili fratri ADEMARO, Engolismensi episcopo, salutem et apostolicam benedictionem.

Charissimus noster in Christo filius Angeriacensis abbas  propria nobis relatione suggessit S. Eparchii monasterium tuo quondam fauore cenobio  Angeriacensi subiectum, sed prauorum monachorum presumptionibus esse subreptum; quos nimirum monachos in nonnullis conciliis pro eadem presumptione excommunicatos, testante uenerabili confratre et uicario nostro Amato metropolitano episcopo, cognouimus. Tue igitur strenuitati per presentis scripta precipimus ut eamdem excommunicationem in tua parochia facias obseruari, donec iidem monachi supradicto abbati regulariter obedire consentiant.

Data apud Lemouicas, Iu Kal. Ianuarii, per manum Ioannis diaconi cardinalis.



CLXX. Bulla Urbani II pape pro monasterio Tutelensi. 
[BALUZE, Historia Tutelensis, Appendix, p. 437.]


URBANUS episcopus, seruus seruorum Dei, dilecto filio WILLELMO, monasterii Tutelensis abbati, eiusque successoribus regulariter substituendis in perpetuum.

Pie postulatio uoluntatis effectu debet prosequente compleri, quatenus et deuotionis sinceritas laudabiliter enitescat et utilitas postulata uires indubitanter assumat. Quia igitur dilectio tua ad sedis apostolice portum confugiens eius tuitionem deuotione debita requisiuit, non supplicationi tue clementer annuimus et Beati Martini Tutelense monasterium, cui, Deo auctore, presides, decreti presentis auctoritate munimus. Statuimus enim ut quecunque hodie idem cenobium iuste possidet, siue in posterum  concessione pontificum, liberalitate principum, uel oblatione fidelium iuste atque canonice poterit adipisci, firma tibi tuisque successoribus et illibata permaneant. Decernimus ergo ut nulli omnino hominum liceat prefatum cenobium temere perturbare aut eius possessiones auferre uel ablatas retinere, minuere, uel temerariis uexationibus fatigare, sed omnia integra conseruentur, eorum pro quorum sustentatione ac gubernatione concessa sunt usibus omnimodis profutura. Si que uero ecclesie uel predia Tutelensi monasterio pertinentia per irreligiosos abbates uel monachos hactenus laicis data uel per laicos in aliorum monasteriorum facultatem citra legitimam possessionem usurpata sunt, uestro penitus monasterio restituenda precipimus. Ad hec  adiicientes statuimus ne pro malefactis militum Tutelensi castro habitantium monasterium ipsum excommunicetur, ea tamen conditione, ut iidem milites, si excommunicati fuerint, ad diuina illic officia non admittantur. Possessiones etiam Tutelensis cenobii pro ipsorum militum offensis depopulari aut infestari auctoritate apostolica prohibemus. Porro sepulturam loci illius secundum antiquam et canonicam consuetudinem permanere decernimus, salua Lemouicensis episcopi reuerentia. Obeunte te nunc eius loci abbate uel tuorum quolibet successorum, nullus ibi qualibet subreptionis astutia uel uiolentia preponatur, nisi quem fratres communi consensu uel fratrum pars consilii sanioris secundum  Dei timorem et beati Benedicti regulam elegerint. Unde sub districti anathematis interdictione sancimus ne ulli omnino persone facultas sit regulari abbatis electioni obsistere aut pro ea munus quodlibet exigere, ut ipsius monasterii fratres omni grauamine mundane oppressionis remoto in sancte religionis obseruatione seduli atque quieti omnipotenti Deo placere totis mentis et anime uirtutibus anhelent. Si qua sane in crastinum ecclesiastica secularisue persona hanc nostre constitutionis paginam sciens contra eam temere ire tentauerit, secundo tertioue commonita si non congrua satisfactione emendauerit, potestatis honorisque sui dignitate careat, reamque se diuino iudicio existere de perpetrata iniquitate cognoscat, et a  sacratissimo corpore ac sanguine Dei et Domini Redemptoris nostri Iesu Christi aliena fiat atque in extremo examine districte ultioni subiaceat. Cunctis autem eidem loco iusta seruantibus sit pax Domini nostri Iesu Christi, quatenus et hic fructum bone actionis percipiant et apud districtum iudicem premia eterne pacis inueniant. Amen, amen, amen.

Datum Lemouici, per manum Ioannis, sancte Romane Ecclesie diaconi cardinalis, Iu Nonas Ianuarii, indictione quarta, Dominice Incarnationis 1096, pontificatus autem domni Urbani pape secundi anno uIII.

Bene ualete.



CLXXI. Urbani II epistola ad suffraganeos Ecclesie Remensis.---Illos hortatur ut Manassi, in locum Rainoldi archiepiscopi demortui suffecto, obediant. 
[BALUZ., Miscell., edit. Luc. II, 138.]


URBANUS episcopus, seruus seruorum Dei, dilectissimis confratribus et consacerdotibus Remensis Ecclesie suffraganeis, salutem et apostolicam benedictionem.

Defuncto uenerabili confratre nostro, uestre metropolis archiepiscopo, eiusdem Ecclesie prepositum Manassen communi cleri plebisque consensu secundum sedis apostolice decreta cognouimus ad ipsius metropolis regimen esse prouectum. Que scilicet prouectio, quia sanctis uidetur conuenire canonibus, non grata nobis esse non potest. Eam igitur auctoritatis  nostre pondere confirmantes, dilectionem uestram litteris presentibus exhortamur ne ab eiusdem electi persona quod uestri officii interest dissimulatione qualibet subtrahatis, sed omnino satagite ut quod bene inceptum est, largiente Domino, melius compleatur, ne diutius tanta Ecclesia officiorum episcopalium administratione priuetur.

Data Andegaui uIII Idus Februarii.



CLXXII. Clerum, ordinem, milites et plebem Remensem hortatur ut Manassi electo archiepiscopo fidem prestent. 
[BALUZ., Miscell. II, 139.]

URBANUS episcopus, seruus seruorum Dei dilectis  filiis clero, ordini, militibus et plebi Remis consistentibus, salutem et apostolicam benedictionem.

Affectionis quidem nostre uiscera, filii in Christo karissimi, angustiata sunt, quia uos pastoris sollicitudine, nos uero confratris et cepiscopi Rainoldi solatio nouimus destitutos. Sed in tribulatione hac per omnipotentis Dei gratiam caritatis nostre precordia dilatantur, quia uos sollicitudine debita, affectione sollicita, sine dolo, sine prauitate de uestre Ecclesie filiis pastorem elegisse comperimus. Asserit autem spei uestre fiduciam unanimitatis uestre consensus. Ubi enim uniuersorum postulatio congruit, dubitare nos nequaquam oportet ibi Dominum Iesum et uoluntatis auctorem et petitionis arbitrum fore et ordinationis presulem et largitorem gratie. Bonis  ergo studiis uestris ampliori deuotione congratulamur, et quod secundum apostolice sedis decreta iuste sancteque cepistis, nos per omnipotentis Dei gratiam sedis apostolice assertione firmamus. uos siquidem in apostolice sedis libertatem consurrexistis, ut sicut caput regni existitis, ita etiam religionis et auctoritatis catholice in eodem regno principium existitis. Nihil itaque super uos iniquorum uerba preualeant, nichil terrene prauitas intentionis obfuscet. Quod enim omnipotens Dominus aspirando preuenit, per merita et preces beate et gloriose semper uirginis Marie sanctique Patris uestri Remigii adiuuando prosecuturum fore confidimus. In ipso igitur confidentes quod simpliciter et sine prauitate [cepistis] prosequi procurate. Neque enim  uobis in parte hac apostolice sedis brachium contrahetur. Nullus in hoc negotio idololatrie fucus interueniat, nulle mine, nulli terrores nobilitatem uestram ab hac libertate dimoueant; ne forte, quod absit! cum spiritu ceperitis, carne consummemini. Ecclesie uestre suffraganeis auctoritatis nostre scripta direximus ut in electo quod sui est officii nulla negligant occasione complere. Quod si fortassis illi se aliqua, quod non arbitramur, prauitate subtraxerint, uos eum tempore congruo nostro conspectui presentabitis. Nouit enim beati Petri libertas et gratia in se confidentibus non deesse. De dilectione et obedientia erga eum uiuaciter exhibenda uos cohortari minus necessarium duximus. Neque enim  ambigimus quod qui tantam uobis in eius electione unanimitatem, tantum studium, tantam flagrantiam aspirauit, ipse etiam mentes uestras ad diligendum, ad obediendum, ad seruiendum ardore sui spiritus illustrabit. Ipse uos sua gratia benedicat, ipse corroboret, et pastorem et gregem ad eterne refectionis pascua introducat.

Data Andegaui uIII Idus Februarii.



CLXXIII. Manassi electo archiepiscopo Remensi gratulatur. Monet »caueat prorsus et uigilet ne regie superbie qualibet inconstantia subiiciatur.« Adiutorium pollicetur. 
[BALUZ., Miscell. II, 139.]


URBANUS episcopus, seruus seruorum Dei, dilecto filio MANASSI, Remensium electo, salutem et apostolicam benedictionem.

Omnipotenti Deo gratias agimus quia personam tuam, de cuius probitate plurimum confidimus, ad Remensis Ecclesie regimen electam sine prauitate cognouimus. Nunc igitur dilectionem tuam apostolice gratie litteris uisitantes, hortamur ut bona initia  studeas prouectibus melioribus exaltare. Nulle igitur mine, nulli terrores prudentiam tuam impediant quin in cepta simplicitate ac libertate persistas. Caue prorsus et uigila ne regie superbie qualibet inconstantia subiiciaris, ne cum spiritu ceperis, carne consummeris. De apostolice sedis adiutorio in nullo diffidas, quia si in eius libertate permanseris, eius per omnia auxiliis munieris.

Data Andegaui uIII Idus Februarii.



CLXXIu. Urbani II epistola ad Philippum Catalaunensem episcopum.---Commendat ei et fratri eius Hugoni comiti Campanie monachos S. uitoni uirdunensis, ab ecclesia S. Nicolai in Silua Lugolli per parochianos eius eiectos. 
[Dom BOUQUET, Recueil, XIu, 719.]


URBANUS episcopus, seruus seruorum Dei, dilecto fratri PHILIPPO, Catalaunensi episcopo, salutem et apostolicam benedictionem.

Frater iste lator presentium apud nos conquestus est et se et fratres suos a quibusdam parochianis tuis, tam clericis quam laicis, in ecclesia S. Nicolai, constructa in silua que dicitur Lugolli, multis iniuriis affectos, et eorum priorem de eadem ecclesia exturbatum. Quamobrem dilectioni tue presentia scripta dirigimus, precipientes ut eosdem parochianos tuos super huiusmodi iniuriis ipsis fratribus satisfacere, et in posterum cessare compellas. De cetero etiam rogamus ut fratres ipsos pro amore B. Petri et nostro sub alarum tuarum munimine  tuearis, et eos sub dispositione uenerabilis Rodulfi uirdunensis abbatis quiete et stabiliter facias permanere. Fratrem quoque tuum Hugonem comitem [Trecensem] tam per nos quam per te rogatum uolumus, ut eumdem locum pro anime sue salute tueatur et protegat, et infestatores eius brachio sue potestatis cerceat.

Data Andegauis, u Idus Februarii.



CLXXu. Priuilegium ab Urbano II monasterio S. Nicolai concessum, salua episcopi Andegauensis canonica reuerentia. 
[PETIT, Theodori Penitentiale, tom. II, p. 612.]

URBANUS episcopus, seruus seruorum Dei, dilecto  filio NATALI, abbati monasterii Sancti Nicolai, quod secus Andegauum situm est, eiusque successoribus regulariter substituendis.

Religiosis desideriis dignum est fauorabilem prebere consensum, ut fidelis donatio celorum sortiatur effectum. Tue igitur deuotionis, ac Fulconis egregii Andegauorum comitis precibus aurem accommodantes, Beati Nicolai monasterium, quod, disponente Domino, nostris manibus consecramus, presentis decreti auctoritate munimus. Statuimus ut ea que predictus comes in ipsius Ecclesie dedicatione nostris exhortationibus per nostras manus obtulit tantum scilicet terre in Siluacane, quantum tribus sufficere debeat, et terra de Auallo, quam idem comes Guillelmus Aurelianensis dederat,  quidquid etiam immunitatis seu donationis de suo iure, ipsius predecessores comites Ioffredus et Fulco eidem ecclesie contulerunt, et quecunque hodie iuste possidet, siue in futurum iuste atque canonice poterit adipisci, firma tibi tuisque successoribus et illibata permaneant. In quibus hec propriis duximus nominibus exprimenda: Ecclesiam de Ariaco, de Sancta Comma, de Castillio, Segregio de Bulleio, de Paucio, de Aracaio, de Cupollio; in pago Pictauiensi ecclesias de Monasterolo, de Alaneio, de Rilliaco, de Borchiaco, de Pusanuiis; in episcopatu Cenomanensi ecclesias de Geprona, de Potroniaco; in episcopatu Sancti Machuti ecclesiam Sancti Paterni; in Naunotonensi ecclesiam Sancti Lamberti, capellam de Donacelli, de Cornioquense, de Prugniaco;  in Anglia, in episcopatu Lincobensi ecclesiam de Guiongta, de Spalmeta cum ecclesiis que ad eam pertinent de Guilguenna; in episcopatu Costronensi ecclesiam de Quircheberia; in Guallis, in episcopatu de Glumnorgant, ecclesiam de Caillone cum appendiciis et possessionibus earum.

Ipsum itaque locum uisitandum, honorandum ac protegendum uniuersis fidelibus commendamus, pro cuius deuotionis beneficio, et omnipotentis Dei misericordia, et SS. apostolorum auctoritate fidentes per beati Michelis merita, iudicii pro peccatis accepti partem septimam illis remittimus, qui in dedicationis die animo deuoto huc conuenire curauerint;  eo nimirum tenore, ut die ipso pauperes abbas et monachi pascant, et die altero psalmos cum litaniis septem in conuentu decantent, et missam publicam celebrent, quos profecto omnes eundo et redeundo ab aduersariis cuiuscunque securos esse precipimus. Ad hec adiicientes decreuimus ut nulli omnino hominum liceat id cenobium temere perturbare, aut eius possessiones auferre, uel ablatas retinere, minuere, uel temerariis uexationibus fatigare; sed omnia integra conseruentur eorum pro quorum sustentatione et gubernatione concessa sunt, usibus omnimodis profutura, salua Andegauensis episcopi canonica reuerentia.

Datum apud Sableulium per manum Ioannis, sancte Romane Ecclesie diaconi cardinalis, XuI  Kalend.  , indict. Iu, anno Domini 1096, pontificatus autem domini Urbani II pape uIII.



CLXXuI. Urbani II epistola ad suffraganeos Ecclesie Remensis. 
[BALUZ., Miscell. II, 139.]

URBANUS episcopus, seruus seruorum Dei, dilectis fratribus et cepiscopis HUGONI Suessionensi, LAMBERTO Atrebatensi, PHILIPPO Catalaunensi, GERARDO Morinensi, ceterisque Remensis Ecclesie suffraganeis, salutem et apostolicam benedictionem.

Scripsimus nuper fraternitati uestre, et ecce iterum scribimus, ne cuiuslibet occasionis obtentu  uenerabili confratri nostro Manassi in archiepiscopum uestre metropolis per diuinam gratiam electo quod uestri officii interesse cognoscitis subtrahatis. Per obedientiam igitur quam sedi apostolice uos debere non ignoratis dilectioni uestre precipimus ut quocunque in tempore ad ordinationem seu consecrationem suam uos aduocauerit, alacriter ad hoc ipsum et uiuaciter occurratis, sicut et uestri ordinis integritatem et gratie nostre plenitudinem desideratis.

Data Turonis Iu Nonas Martii.



CLXXuII. Urbani II epistola ad clerum Turonensem.---Priuilegia Turonensis Ecclesie confirmat. 
[MANSI, Concil. XX, 656.]


URBANUS episcopus, seruus seruorum Dei, uniuersis sancte Ecclesie filiis salutem et apostolicam benedictionem.

Notum fore uolumus tam futuris quam presentibus quoniam omnium bonorum largitor Deus deuotionem nostram ad B. Martini tumulum uisitandum sua miseratione perduxit. Quia uero in eiusdem B. confessoris ecclesia quedam inoleuerant que in melius promouenda salutis falce exstirpanda uidebantur, nos per septem dies et eo amplius immorati, medicinam animarum, frequentius inter eos intrantes et exeuntes eis impertiuimus, et nobis in omnibus obedientes et beneuolos, Deo aspirante et  in eis cooperante nobiscum, experti sumus. Sed quoniam ad nostras aures peruenerat quod legatos Romane Ecclesie suscipere cum processionis benignitate supersederant, neque etiam eis, uidelicet legatis, auctoritas huius Ecclesie per notitiam priuilegiorum eius innotuerat, succensuimus, et grauiter eos increpauimus, cur tantam inobedientie offensionem incurrerent. Illis itaque humiliter nobis scripta patrum nostrorum Romanorum pontificum pretendentibus diligenter attendimus eorum priuilegia. Et quia preter apostolicum, et regem, et Turonensem archiepiscopum, semel in uita sua neminem ad processionis susceptionem admittebant  studiose notauimus, nostris cardinalibus, Teuzone Alberto, Gregorio Papiensi, Rausgerio, et Hugone Lugdunensi primate, et aliis tam episcopis quam aliarum dignitatum personis, presentibus Brunone Signiensi episcopo, et Ingelramno Suessionensis ecclesie archidiacono.

Porro nos tanta auctoritate refecti, eorum antiquam consuetudinem, eorum scriptis suffragantes, auctoritate nostra corroborauimus in presentia nostrorum predictorum fratrum. Et quia filius noster Amatus, Burdigalensis archiepiscopus, unus erat de legatis Romane Ecclesie a Gregorio septimo predecessore nostro in Galliam destinatus, non ab hac Ecclesia processionis solemnitate susceptus: unde etiam grauiter contra eosdem clericos commotus  in Exuldunensi concilio eos excommunicatione perfoderat; eum in concordiam et pacem eorum reformauimus. Neque eos ad ullam satisfactionem, quia auctoritate pollente sese munierant, compulimus, neque qualibet pro tali excessu absolutione purgandos censuimus, denique quoniam in quibusdam sue ecclesie priuilegiis proprium eis habere episcopum concessum est, eius uice nos Romano eos sancimus specialiter adherere pontifici, et grauiores eorum causas ex eius pendere iudicio.

Si quis sane in crastinum cardinalis, aut legatus, aut episcopus, aut quilibet a nostro latere missus, hanc nostre confirmationis paginam sciens, contra eam temere uenire tentauerit, et nostram perfringens  auctoritatem, processionem ab ipsa sancti confessoris ecclesia expetierit, si commonitus non destiterit, potestatis honorisque dignitate careat, reumque se diuino iudicio existere de perpetrata presumptione cognoscat; cunctis autem ista seruantibus sit pax Domini nostri Iesu Christi. Amen, amen, amen.

Datum Turonis in castello Sancti Martini per manum Ioannis, sancte Romane Ecclesie diaconi cardinalis, II Idus Martii, indictione quarta, anno Dominice Incarnationis 1097 [1096], pontificatus autem domini Urbani II pape nono.



CLXXuIII. Urbani II epistola ad monachos S. Petri Bainsonensis.---Bainsonensem ecclesiam a parentibus suis Cluniacensi cenobio donatam, auctoritate sedis apostolice munit, et Suessionensis Ecclesie iura determinat. 
[Dom BOUQUET, Recueil, t. XIu, p. 720.]


URBANUS episcopus, seruus seruorum Dei, monachis S. Petri apud Bainsonum, salutem et apostolicam benedictionem.

Et religionem augere, et religiosorum quieti prospicere officii nostri nos impellit auctoritas. Religionis igitur conseruande gratia nos Bainsonensem locum, in quo per Dei gratiam conuersamini,  qui nos ex parentum iure contingit, Cluniacensi cenobio contradentes, tam uos quam successores uestros decreti presentis auctoritate munimus. Ipsum enim locum, sicut et cetera Cluniacensis cenobii membra, liberum perpetuo permanere decreuimus, ut quecunque hodie iuste, uel ex parentum nostrorum dono, uel ex aliorum fidelium oblatione possidet, siue in futurum possidebit, siue iuste et canonice poterit adipisci, firma uobis semper et illibata permaneant, nec parochie ipsius episcopo, nec episcopi archidiaconis liceat, aut uobis aut capellanis uestris molestias aliquas uel iniurias irrogare, nec aliquid prorsus exigere preter annuos solidos uiginti, qui ex precedentium episcoporum et patris mei consensu instituti sunt,  Suessionensibus canonicis persoluendi. Alias tam uos quam capellani uestri quieti semper ac liberi, saluo episcopalis reuerentie debito, permanebitis. Si quis autem, precepti huius tenore cognito, contraire presumpserit, tanquam sedis apostolice contemptor Ecclesie iudicio et Spiritus sancti gladio feriatur.

Datum Turonis per manum Ioannis cardinalis, XIII Kal. Aprilis, anno Incarnat. Dominice 1096, pontificatus domni Urbani II nono, indict. Iu.



CLXXIX. Urbanus II papa Trenorciensis monasterii bona iuraque omnia in tutelam apostolice sedis recipit. 
[COCQUELINES, ampl. Collect., II, 87.]


URBANUS episcopus, seruus seruorum Dei, dilecto filio PETRO Trenorciensi abbati, eiusque successoribus regulariter substituendis in perpetuum.

Pia postulatio uoluntatis effectu debet prosequente compleri, quatenus et deuotionis sinceritas laudabiliter enitescat, et utilitas postulata uires indubitanter assumat. Quia igitur dilectio tua ad sedis apostolice portum confugiens, eius tuitionem deuotione debita requisiuit, nos supplicationi tue clementer annuimus et Trenorciensis cenobium, cui, Deo auctore, presides, cum omnibus ad ipsum pertinentibus, sub tutelam apostolice sedis excepimus. Per presentis igitur priuilegii paginam apostolica auctoritate statuimus, ut quecunque bona, quecunque  possessiones catholicorum imperatorum seu ceterorum principum largitione, episcoporum concessione, seu ceterorum fidelium oblatione, ad idem cenobium impresentiarum pertinent, siue in futurum iuste poterit adipisci, firma tibi tuisque successoribus, et illibata permaneant. Decernimus ergo ut nulli omnino hominum liceat idem cenobium temere perturbare, aut eius possessiones auferre, uel oblationes retinere, minuere, uel temerariis uexationibus inquietare, sed omnia integre conseruentur, eorum pro quorum sustentatione concessa sunt, usibus omnimodis profutura. Cetera etiam que per reuerende memorie Ioannis pape priuilegium Trenorciensi monasterio confirmata  sunt, confirmamus. Querelam autem monachorum S. Florentii, quam de ecclesiis Lausduni, Sancte Crucis uidelicet et Sancti Nicolai, contra te et Ecclesiam tuam faciunt, quamque in presentia nostra Turonis habitam diligenter pertractauimus, debito fine, Deo auctore, terminamus: apostolica iterum auctoritate precipientes quatenus nullam tibi uel Ecclesie molestiam ex his inferre presumant, sed absque eorum inquietudine prefatas ecclesias, tu successoresque tui iure perpetuo possideatis. Si que sane ecclesiastica secularisue persona contra hanc nostre constitutionis paginam uenire tentauerit, potestatis honorisque sui dignitate careat, et a sacratissimo corpore ac sanguine Domini nostri Iesu Christi aliena fiat, quousque digna satisfactione  resipiscat. Cunctis autem eidem loco iusta seruantibus sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant. Amen, amen, amen.



CLXXX. Priuilegium pro monasterio S. uincentii Metensi. 
[Dom CALMET, Hist. de Lorraine, Preuues, p. 507.]

URBANUS episcopus, seruus seruorum Dei, dilecto filio LANZONI, abbati monasterii S. uincentii, quod Metti situm est, eiusque successoribus regulariter instituendis in perpetuum.

Pie postulatio uoluntatis effectu debet prosequente compleri, quatenus et deuotionis sinceritas  laudabiliter enitescat, et utilitas postulata uires indubitanter assumat. Quia igitur dilectio tua ad sedis apostolice portum confugiens, eius tuitionem deuotione debita requisiuit, nos supplicationi tue, tam pro beati uincentii martyris deuotione, quam etiam pro tue religionis reuerentia clementer annuimus, et eiusdem martyris monasterium, cui, Deo auctore, presides, presentis decreti auctoritate munimus: statuimus enim ut quecunque dona, quascunque possessiones idem cenobium hodie iuste possidet, siue in futurum concessione pontificum, liberalitate principum, uel oblatione fidelium iuste atque canonice poterit adipisci, firma tibi, tuisque successoribus et illibata permaneant.

 Decernimus ergo ut nulli omnino hominum liceat prefatum cenobium temere perturbare, aut eius possessiones auferre, uel ablatas retinere, minuere, uel temerariis uexationibus fatigare; sed omnia integra conseruentur, eorum pro quorum sustentatione ac gubernatione concessa sunt, usibus omnimodis profutura, salua Metensis episcopi canonica reuerentia. Obeunte te nunc eiusdem loci abbate, uel tuorum quolibet successorum, nullus ibi qualibet subreptionis astutia uel uiolentia preponatur, nisi quem conuentus communi consensu, uel fratrum pars consilii sanioris, secundum Dei timorem et beati Benedicti regulam, elegerint. Preterea secundum uenerabilium predecessorum nostrorum Ioannis et Benedicti statuta concedimus, ut si episcopus  Metti defuerit, liceat tibi tuisque successoribus, in festiuis diebus, ad sedem episcopalem accedere, ibique cum dalmatica et sandaliis, missarum solemnia celebrare.

Sane si quis in crastinum archiepiscopus aut episcopus, imperator aut rex, princeps aut dux, comes, uicecomes, iudex, aut ecclesiastica qualibet secularisue persona, hanc nostre constitutionis paginam sciens, contra eam temere uenire tentauerit, secundo tertioue commonitus, si non satisfactione congrua emendauerit, potestatis honorisque sui dignitate careat, reumque se diuino iudicio de perpetrata iniquitate cognoscat, et a sacratissimo corpore et sanguine Dei et Domini Redemptoris nostri Iesu Christi alienus fiat, atque in extremo examine districte  ultioni subiaceat. Cunctis autem eidem loco iusta seruantibus, sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant. Amen, amen, amen.

Datum Turonis per manum Ioannis, sacre Romane Ecclesie diaconi cardin., XII Kalend. April., indict. Iu, anno Dominice Incarnat. 1096, pontificatus autem domni Urbani II pape anno IX.



CLXXXI. Urbanus II confirmat abbatie S. Bertini ordinis S. Benedicti Audomaropoli omnia altaria sua atque possessiones. 
[MIRAEUS, Opp. diplom., III, 21.]


URBANUS episcopus, seruus seruorum Dei, dilecto filio LAMBERTO, abbati monasterii confessoris Christi Bertini eiusque successoribus regulariter substituendis in perpetuum.

Pie postulatio uoluntatis effectu debet prosequente compleri, quatenus et deuotionis sinceritas laudabiliter enitescat et utilitas postulata uires indubitanter assumat.

Quia igitur dilectio tua ad sedis apostolice portum confugiens eius tuitionem deuotione debita requisiuit, nos supplicationi tue clementer annuimus, et Beati Bertini confessoris monasterium, cui, Deo auctore, presides, quod uidelicet monasterium  idem B. Bertinis in honorem SS. apostolorum Petri et Pauli fundasse cognoscitur, et omnia ad ipsum pertinentia sub tutela apostolice sedis excipimus. Per presentis igitur priuilegii paginam apostolica auctoritate statuimus ut quecunque hodie uestrum cenobium iuste possidet, siue in futurum concessione pontificum, liberalitate principum uel oblatione fidelium iuste atque canonice poterit adipisci firma tibi tuisque successoribus et illibata permaneant. Quoniam uero quidam Simoniace prauitatis ramus in Galliarum partibus iam diutius adoleuit, ut ecclesie que uulgari uocabulo apud uos altaria nuncupantur, monasteriis date sepius ab episcopis sub palliata auaritia uenundentur, mortuis nimirum  seu mutatis clericis quos personas uocant; nos auctore Deo uenalitatem omnem tam ex ministris quam ex rebus ecclesiasticis propellentes, hoc ulterius fieri auctoritate apostolica prohibemus.

Porro quecunque altaria uel decimas ab annis triginta et supra sub huiusmodi redemptione monasterium uestrum possedisse cognoscitur, quiete deinceps et sine molestia qualibet uobis uestrisque successoribus possidenda firmamus; saluo utique episcoporum censu annuo quem ex his hactenus habuerunt. Ecclesiam uidelicet de Stenkerca in Taruanensi parochia, ecclesiam de Gueninga, ecclesiam de Brogurgh cum capellis suis, ecclesiam Sancte Margarete, Sancti Ioannis, Sancti Martini, ecclesiam de Pitarnesse, de Longanessa, de Gisnes,  de * Poparingehem cum ipsa uilla, de Arcas, de Arbella, de Coiea, de Helcin, de Gueserna, de Aquina, de Bofrichem, de Scasas, de Hunela, cum uillis earum, ecclesiam de Turboteshem. In Nouiomensi parochia ecclesiam de Calmunt; in Tormacensi ecclesiam de Rukeshem, de Hetlingehem, de Huminkehem, de Guestkercke. In Coloniensi parochia ecclesiam de Frekena, de Gildesdorp. In Beluacensi terram Huboisin dictam, cum omnibus pertinentiis earum, seu appendiciis earum.

Decernimus itaque ut nulli omnino hominum liceat uestrum cenobium temere perturbare aut eius possessiones auferre uel ablatas retinere, uel temerariis uexationibus fatigare, sed omnia integra conseruentur, eorum pro quorum sustentatione  ac gubernatione concessa sunt usibus omnimodis profutura; salua canonica episcopi Morinensis reuerentia.

Obeunte te nunc eius loci abbate, uel tuorum quolibet successorum, nullus ibi qualibet subreptionis astutia proponatur, nisi quem fratres communi consensu uel fratrum pars consilii sanioris secundum Dei timorem et beati Benedicti regulam elegerint. uos igitur, filii in Christo dilecti, Dei semper timorem et amorem in cordibus uestris habere satagite, ut quanto a secularibus tumultibus liberiores estis, tanto amplius placere Deo totius mentis et anime uirtutibus anheletis. Si qua sane in crastinum ecclesiastica secularisue persona huius priuilegii paginam sciens, contra eam temere uenire  tentauerit, secundo tertioue commonita, si non satisfactione congrua emendauerit, potestatis honorisque sui dignitate careat, reamque se diuino iudicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Iesu Christi aliena fiat, atque in extremo examine districte ultioni subiaceat. Cunctis autem eidem loco iusta seruantibus sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant. Amen.

Datum Turonis per manum Ioannis, S. Romane Ecclesie diaconi cardinalis, IX Kal. Aprilis, indict  Iu, anno Dominice Incarnationis 1096, pontificatus autem domini Urbani II pape uII.



CLXXXII. Priuilegium Urbani II pro Marbacensi ecclesia. 
[Gall. Christ. nou., t. u, p. 474.]

URBANUS episcopus, seruus seruorum Dei, dilectis filiis in Marbacensi ecclesia canonicam uitam professis, eorumque successoribus in eadem religione permansuris in perpetuum.

Religiosis desideriis dignum est facilem prebere consensum, ut fidelis deuotio celebrem sortiatur effectum. Proinde nos uestris per familiarem nostrum, uestrum autem prepositum Manegaldum precibus annuentes, tam uos quam uestra omnia  sub tuitione apostolice sedis excipimus, et presentis priuilegii auctoritate munimus. Statuimus enim ut nemini inter uos professione exhibita proprium quid habere, nec sine prepositi aut sine communi congregationis licentia de claustris discedere liberum sit. Quod si discesserit et redire contempserit, ei eiusque sucessoribus facultas sit eiusmodi ubilibet a suis officiis interdicere, interdictum uero episcoporum uel abbatum sine eius consensu nullus absoluat. Preterea per presentis priuilegii paginam apostolica auctoritate statuimus, ut quecunque hodie uestra ecclesia iuste possidet, siue in futurum concessione pontificum, liberalitate principum uel oblatione fidelium iure atque canonice poterit adipisci, firma uobis uestrisque successoribus et illibata  permaneant. Decernimus ergo ut nulli omnino hominum liceat eamdem Ecclesiam temere perturbare, aut eius possessiones auferre, uel ablatas retinere, minuere, uel temerariis uexationibus fatigare; sed omnia integra conseruentur eorum, pro quorum sustentatione et gubernatione concessa sunt, usibus omnimodis profutura. Ad hec adiicientes statuimus ut nullus uobis uiolentia uel astutia qualibet in prepositum constituatur, nisi quem fratres omnes communi consensu, uel fratrum pars consilii sanioris secundum Dei timorem regulariter prouiderint eligendum; chrisma, oleum sanctum, consecrationes altarium siue basilicarum, ordinationes clericorum ab episcopo in cuius diecesi estis, accipietis, siquidem  gratiam atque communionem apostolice sedis habuerit, et si ea gratis ac sine prauitate uoluerit exhibere, alioquin liceat uobis catholicum quem malueritis adire antistitem, et ab eo consecrationum sacramenta suscipere. Si qua sane ecclesiastica secularisue persona, hanc nostre constitutionis paginam sciens, contra eam uenire tentauerit, secundo tertioue commonita, si non satisfactione congrua emendauerit, potestatis honorisque sui dignitate careat, reamque se diuino iudicio existere de perpetrata iniquitate cognoscat, et a sacratissimo corpore et sanguine Dei et Domini Redemptoris nostri Iesu Christi aliena fiat, atque in extremo examine districte ultioni subiaceat; cunctis autem eidem loco iusta seruantibus sit pax Domini nostri  Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant. Amen, amen, amen.

Datum Turonis per manum Ioannis, sancte Romane Ecclesie diaconi cardinalis, IX Kal. April., indict. Iu, anno Dominice Incarnationis 1096, pontificatus autem domni Urbani II pape IX.



CLXXXIII. * Urbanus II monasterii Corbeiensis priuilegia confirmat. 
[MABILL., Annal. Bened. u, 372.]




CLXXXIu. * Gerardo, nouo abbati monasterii S. Mauri Glannafoliensis »amplissimum priuilegium concedit.« 
[D. RUINART, uita Urbani, p. 254.]





CLXXXu. In concilio Turonensi controuersiam inter canonicos S. Martini et monachos Cormeriacenses componit Urbanus, sententia secundum canonicos lata; qua statuit ut abbates Cormeriacenses baculum pastoralem de sepulcro S. Martini, communi decani et capituli iussu sumant. 
[MANSI, Concil. XX, 926.]

URBANUS episcopus, seruus seruorum Dei.

Querelam de Cormaricensi cenobio inter B. Martini canonicos et illius loci monachos diutius agitatam, qualiter in conspectu nostro, archiepiscoporum  abbatumque iudicio definita sit ad utrorumque quietem perpetuam, nostre auctoritatis litteris precipimus adnotandum. Lectis enim in conspectu publico B. Martini priuilegiis, ipsius etiam cenobii monumentis, patuit locum illum ex supradicte ecclesie stipendiis, canonicorum ipsorum studio fuisse edificatum. Qui postea per Andegauensem comitem, aduocatie seu defensionis occasione, ex canonicorum potestate sublatus est. Ex considentium igitur fratrum qui nobiscum Turonis ad ecclesiastica negotia finienda conuenerant, deliberatione atque iudicio, Cormaricensis abbas Guido, baculum non ordinate acceptum B. Martini canonicis reddidit. Qui mox super B. Martini tumulum positus est:  postea tamen ex eodem tumulo eidem abbati, quia religiose conuersationis habebatur, restitutus est. Perpetuo itaque decreto ratum esse precepimus ne deinceps in Cormaricensi cenobio aliter eligatur quam in supradicte ecclesie priuilegio continetur. Electus autem supradicto tenore de B. Martini sepulcro baculum sumat: item defuncto abbate, semper ad eumdem locum baculus referatur, ut super illa sanctissima confessoris apostolici membra, communi decani et capituli iussu, signum illud pastoralis regiminis semper accipiatur: saluo Turonensis archiepiscopi iure, quod in abbatis ordinatione secundum communem Ecclesie consuetudinem exercendum est. Si quis sancte constitutioni huic obuiam ire, et Cormaricense cenobium ecclesie B. Martini  subtrahere tentauerit, apostolice indignationis gladio et sancti Spiritus iudicio feriatur.

    Signum Urbani pape.
    Signum Hugonis Lugdunensis archiepiscopi.
    Signum Radulphi Turonensis archiepiscopi.
    Signum Guidonis uiennensis archiepiscopi.
    Signum Hildeberti Bituricensis archiepiscopi.
    Signum Amati Burdegalensis archiepiscopi.
    Signum Heuzonis cardinalis.
    Signum Alberti cardinalis.
    Signum Gregorii cardinalis.
    Signum Iuonis Carnutensis episcopi.
    Signum Goffredi Andegauensis episcopi
    Signum Helli Cenomanensis episcopi.
    Signum Moruani uenetensis episcopi.
     Signum Benedicti Nannet. episcopi.
    Signum Guillelmi Aruernensis episcopi.
    Signum Brunonis Signiensis episcopi.
    Signum Marbodi Rhedonensis electi.
    Signum monachorum Cormaricensium, Simonis prioris, Bernerii.
    Signum Burchardi precentoris S. Martini.
    Signum Fulcherii prepositi.
    Signum Matthei prepositi.
    Signum Sichardi prepositi.
    Signum Alexandri subdiaconi.


Datum Pictauis per manum Ioannis, S. R. E. diaconi cardinalis, III Kalendas Aprilis, indictione Iu, anno Domini 1096, pontificatus Urbani pape IX.



CLXXXuI. Urbani II epistola ad canonicos S. Martini Turonensis.---Contra Simoniacos. 
[MANSI, Concil. XX, 658.]


URBANUS episcopus seruus seruorum Dei dilectis filiis ecclesie B. Martini canonicis tam presentibus quam futuris in perpetuum.

Bonorum omnium largitori Deo gratias agimus, qui deuotionem nostram ad B. Martini tumulum uisitandum sua miseratione perduxit. Quia uero in eiusdem beati confessoris ecclesia consuetudo prauitatis eiusmodi inoleuerat ut honores seu prebende omnes pretio acquirerentur, nos locum sanctum  emundare ab hac peste exsecrabili cupientes, religiosos uiros ad premonitionem nostram decreuimus premittendos. Quibus estis fideliter, Domino inspirante, polliciti et preceptis nostris omnimodis obedire, et Simoniace prauitatis inquinamenta deserere. Quod et presentibus nobis per Dei gratiam perfecistis, in nostra tanquam B. Petri manu firmantes, nichil uos ulterius honorum, nichil prebendarum uendituros aut empturos, nec ut uendantur aut emautur aliquando consensuros. Adiicientes etiam nullum deinceps in canonicorum numerum admittendum, nisi eamdem sponsionem iureiurando firmauerit. Que uidelicet uniuersa nos sanctorum apostolorum auctoritate firmauimus, et uiolatores omnes anathematis mucrone confodimus. Et preteritorum  igitur gratie respondentes, et futurorum spem longe meliorem gerentes, secundum predecessorum nostrorum Romane Ecclesie pontificum priuilegia, uos in spirituales filios apostolice sedis assumpsimus, et eadem auctoritate statuimus nullum pontificum, nullum regum, nullum cuiusque dignitatis aut ordinis, preter prepositos uestros, in uestra Ecclesia uel eius pertinentiis potestatem aut dominium exercere, ut Romane Ecclesie precepta seruantes Romane Ecclesie libertate perpetua gaudeatis, saluo nimirum iure seu consuetudine quam hactenus erga uos Turonensis noscitur archiepiscopus habuisse.

Quecunque igitur uenerabilis illa B. Martini ecclesia legitimo iure uel pontificum collatione, uel  regum et principum liberalitate, uel fidelium oblatione possidet, seu in futurum prestante domino iuste poterit et canonice adipisci, firma uobis semper et illibata permaneant. Nullus in uillis, aut mansionibus, siue territoriis, siue ecclesiis, aut pagis ad uestram ecclesiam pertinentibus, inuitis uobis iudicia agere, ingenuos seruosue seculi potestate constringere, nec teloneum aut naulum presumat exigere. Possessionum uero uestrarum decime seu noue [none] in pauperum usus omnino proficiant. Episcopus autem in cuius diecesi eedem possessiones sunt, ordinandorum clericorum tantum curam gerat, nichil de cetero grauaminis clericis inferat, nec ecclesiarum altaria, uel alia bona, per regum precepta uobis antiquitus data, et pontificum Romanorum  priuilegiis confirmata, uel aliis dare, uel uenalitate distrahere, uel modo quolibet alienare presumat.

Quidquid preterea libertatis, quidquid immunitatis, uel predecessores nostri Romani pontifices, uel Turonenses archiepiscopi, uel Gallicanarum ecclesiarum apud Tussiacum in Tullensi parochia generalis synodus congregata pro beati apostolici confessoris Martini reuerentia uestre ecclesie uestrisque predecessoribus contulerunt, nos presentis decreti pagina confirmamus. Et quia in quibusdam uestre Ecclesie priuilegiis proprium uobis habere episcopum concessum est, nos eius uice Romano uos sancimus specialiter adherere pontifici, et  grauiores uestri causas ex eius pendere iudicio. Si quis sane in crastinum archiepiscopus aut episcopus, imperator aut rex, princeps aut dux, comes, uicecomes, iudex aut ecclesiastica quelibet secularisue persona, hanc nostre constitutionis paginam sciens, contra eam temere uenire tentauerit, secundo tertioue commonitus, si non satisfactione congrua emendauerit, potestatis honorisque sui dignitate careat, reumque se diuino iudicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Iesu Christi alienus fiat, atque in extremo examine districte ultioni subiaceat; cunctis autem eidem Ecclesie iusta seruantibus sit pax Domini nostri Iesu Christi, quatenus et hic fructum bone actionis  percipiant, et apud districtum iudicem premia eterne pacis inueniant. Amen, amen, amen.

Datum Pictauis per manum Ioannis, sancte Romane Ecclesie diaconi cardinalis, quarto Kalendas Aprilis, indictione quarta, anno Dominice Incarnationis 1097 [1096], pontificatus autem domini Urbani secundi pape nono.



CLXXXuI bis. Urbani II pape priuilegium pro S. Martini Turonensis canonicis. 
[LAUNOII Opp., tom. III, part. II, pag. 59.]

URBANUS episcopus, seruus seruorum Dei, uenerabilibus  fratribus archiepiscopis et episcopis per Gallias constitutis, salutem et apostolicam benedictionem.

Beatum confessorem Martinum quanta per uniuersam Christianarum gentium latitudinem gloria Christus extulerit barbararum quoque nationum feritas attestatur, et tam Grece quam Latine lingue ueneratio unanimis asseuerat; inter quas beatus idem confessor, secundum sancti doctoris Ambrosii predicationem, apostoli uicarius estimatur. uere enim apud Galliarum populos apostoli uicem obtinere promeruit, cuius potissimum doctrina et uirtutibus ad fidem conuersi suot, cuius post sanctos martyres meritis a Domino proteguntur. Unde et uenerabiles apostolice sedis pontifices ecclesiam, in  qua eius sanctissimum corpus, disponente Domino, requiescit, ampliori beneuolentia protegere et insignioribus curauerunt priuilegiis communire; et nos eodem spiritu erga sanctissimi uiri deuotionem flagrantes, cum in Gallias pro ecclesiasticis negotiis transissemus, eius uenerabilem tumulum uisitare, etiam fragilitatem nostram eius quasi presentius meritis commendare curauimus. Ipso autem propitiante, cum illud suum egregium domicilium a Simoniace pestis sordibus emundare summo desiderio optaremus, congregationis ipsius fratres obedientes inuenimus. Uniuersis itaque confratribus nostris notum fore uolumus quia nos eos, secundum antiqua Romanorum pontificum priuilegia, in speciales apostolice  sedis assumpsimus; etiam tanquam Romane Ecclesie decreta seruantes, Romana tueri protectione decreuimus. Ea propter uestram caritatem litteris presentibus deprecamur, ut omnia que eorum sunt per dieceses uestras tueamini, nec eis aut per uos, aut per personas aliquas, iniurias inferri uel molestias patiamini. Qui enim pro beati confessoris Christi Martini deuotione, et apostolice sedis reuerentia adiutor eis et protector exstiterit, apostolice sedis gratiam promerebitur; qui uero ipsos, aut que eorum sunt, impugnare presumpserit, indignationis apostolice gladio feriatur.

Data Pictauii, III Kalendas Aprilis per manum Ioannis sancte Romane Ecclesie cardinalis diaconi, indict. Iu, anno Domini 1096.



CLXXXuII. Urbani II epistola ad Richerium Senonensem et ceteros Francorum episcopos.---De rege excommunicato non absoluendo. 
[MANSI, Concil. XX, 665.]


URBANUS episcopus, seruus seruorum Dei, dilecto fratri RICHERIO Senonensi, et ceteris Francorum episcopis, salutem et apostolicam benedictionem.

Auditum est apud nos quosdam confratres nostros in tantam audaciam prorupisse, ut asserant se nequaquam a regis societate abstenturos; imo etiam regem ipsum ab excommunicationis uinculo soluturos, quanquam feminam illam, pro qua per nos excommunicatus fuerat, non dereliquit: sed qui hoc  loquuntur aut profecto Scripturas nesciunt, aut pertinaciter excedere nequaquam pertimescunt. Sanctorum quippe canonum sanxit auctoritas, et ea passim Ecclesie consuetudo seruat, ut a quolibet iuste excommunicatum episcopo alius absoluere non presumat. Ipsa etiam suffraganeorum ligamenta metropolitani, qui uidelicet eorum maiores sunt, sanctorum Patrum institutionibus prohibentur absoluere. Quod si a quibuscunque id seruatur episcopis, uideant uenerabiles fratres nostri quemadmodum apostolice sedis ualeant acta dissoluere, cum profecto luce iam clarius constet apostolice sedis pontifici non solum episcopos et primates, sed ipsos etiam patriarchas, diuina institutione subiectos, cum nouerint ab omnibus ad ipsum, ab ipso autem ad  neminem appellandum, cum sciant ei soli fas esse de omni Ecclesia iudicandi, ipsum uero nullorum su iacere iudicio. Nec eos illud credimus ignorare quod sola, nulla synodo precedente, sedes apostolica ualeat suo statui restituere quos synodus inique damnauerit, ipsius uero nemini liceat retrahere iudicia. Certe cum de leprarum, id est de criminum uarietatibus ad Moysen Dominus loqueretur: Considerabit, inquit, leprosum sacerdos, et immundum iudicabit , ac deinde subiungit: Et clausus tenebitur ad arbitrium sacerdotis . uidetis ergo quia ad illius sacerdotis arbitrium clausus teneri precipitur, cuius arbitrio iudicatus est immundus. Quomodo itaque ad aperiendum manum porrigent, ad quem claudendum os aperire non ausi sunt. Cum  quatriduanum Lazarum Dominus suscitasset, non legitur ad absoluendum eum circumstantium aliquis se iniecisse, dum ipsius Saluatoris precepto iam uiuentem, iam stantem, discipuli absoluerunt, ut profecto secuturis daretur exemplum, quia etiam penitens quis soluendus non est, nisi per illius arbitrium, cuius uoce uel gemitu a sepulcro criminosus educitur. Sed neque illud uenerabilibus fratribus arbitramur ignotum, quia Deus superbis resistit, prope est autem obtritis corde. Super quem enim respiciam, ait Dominus, nisi super humilem et quietum et trementem uerba mea . uiderint ergo quo pacto peccatorem conentur absoluere, preter illius uel presentiam, uel preceptum, cuius est  iudicio in generali synodo compeditus. Nobis sane, et omnibus qui Turonis nobiscum Deo propitiante conuenerunt, liquido paruit, et legis et Euangelii et sanctorum canonum documentis, nullam soluendi quem nos ligauimus fraternitati uestre suppetere potestatem. Unde et filium nostrum Francorum regem, donec Deo in nobis et sancte Romane Ecclesie satisfaciat, excommunicatum asserimus, et tam episcopos, quam alios quoslibet ei pertinaciter communicantes esse sancimus, et priuilegium potestatis amittere, si quis in eius absolutione inconcessa abuti presumpserit potestate. De cetero uniuersos uos Arelatem  in octauis apostolorum Petri et Pauli ad concilium, omni seposita  occasione, inuitamus.



CLXXXuIII. Bulla Urbani pape II pro monasterio Nouo Pictauiensi.---Monasterium Nouum, cuius ecclesiam dedicauerat, sub sedis apostolice protectione suscipit, illudque Cluniacensi monasterio subiicit. 
[Dom MARTENE, Thesaur. Anecd. I, 267.]

URBANUS episcopus, seruus seruorum Dei, reuerendissimo fratri HUGONI, Cluniacensi abbati, salutem et apostolicam benedictionem.

Ad hoc nos, disponente Domino, in apostolice sedis seruitium promotos agnoscimus, ut eius filiis auxilium implorantibus efficaciter subuenire, et ei obedientes tueri ac protegere, prout Dominus dederit, debeamus. Unde oportet nos uenerabilibus  locis manum protectionis porrigere, et seruorum Dei quieti attentius prouidere. Proinde uenerabili monasterio quod bone memorie Guillelmus, Pictauorum comes, in ipsius urbis suburbio, ad honorem beate Marie semper uirginis, et sanctorum apostolorum Ioannis et Andree construxit, nos tam pro eiusdem domine nostre, et sanctorum apostolorum deuotione, quam pro tue religionis eximie dilectione, huiusmodi priuilegium ex benignitate sedis apostolice indulgemus. Statuimus enim ut quecunque bona, quascunque possessiones supramemoratus comes, seu fideles alii de suo iure eidem monasterio contulerunt, et quecunque hodie iuste possidet, siue in futurum iuste et canonice poterit adipisci, firma  semper et illibata permaneant, tam a te quam ab eis qui in tuo officio locoque successerint, perenni tempore, sine inquietudine aliqua possidenda, regenda ac disponenda, sicut a predecessore nostro sancte memorie Gregorio uII iuxta petitionem supradicti comitis institutum est. Decernimus ergo ut nulli omnino hominum liceat eamdem ecclesiam temere perturbare, aut eius possessiones auferre, uel ablatas retinere, uel temerariis uexationibus fatigare; sed omnia integra conseruentur eorum pro quorum sustentatione et gubernatione concessa sunt usibus omnimodis profutura. Item constituimus ut, obeunte abbate, non alius ibi quacunque obreptionis  astutia uel uiolentia preponatur, nisi quem tu tuique successores secundum timorem Dei elegeritis. Electus autem a Pictauiensi episcopo consecretur, omni professionis exactione seposita. Consecrationes altarium siue basilicarum, ordinationes monachorum siue clericorum, qui ad sacros fuerint ordines promouendi, ab eodem episcopo accipiant; siquidem gratiam atque communionem apostolice sedis habuerit, si ea gratis ac sine prauitate uoluerit exhibere: alioquin, liceat eis catholicum quem maluerint adire antistitem, et ab eo consecrationum sacramenta suscipere. Quia uero eiusdem monasterii ecclesia, largiente Domino, nostris est manibus consecrata, hoc quoque presenti capitulo subiungimus ut nec episcopo, nec episcopi ministerio cuiquam  facultas sit temere citra nostram uel legati nostri licentiam in locum illum excommunicationis proferre sententiam, quatenus et abbates eius et monachi, ab omnis seruitii sint infestatione securi, omnique grauamine mundane oppressionis remoti, in sancta religionis obseruatione seduli, quietique persistant, nec ulli alii nisi abbati Cluniacensi aliqua teneantur occasione subiecti. Si qua sane ecclesiastica secularisue persona hanc nostre constitutionis paginam sciens, contra eam uenire tentauerit, secundo tertioue commonita, si non satisfactione congrua emendauerit, potestatis honorisque sui dignitate careat, reamque se diuino iudicio existere de perpetrata iniquitate cognoscat, et a sacratissimo corpore et sanguine Dei et Domini Redemptoris nostri Iesu  Christi aliena fiat, atque in extremo examine districte ultioni subiaceat; cunctis autem eidem loco iusta seruantibus sit pax Domini nostri Iesu Christi, quatenus et hi fructum bone actionis percipiant, et apud districtum iudicem premia eterne pacis inueniant. Amen, amen, amen

Datum apud Angeliacum per manum Ioannis, sancte Romane Ecclesie diaconi cardinalis, uII Idus Aprilis, indictione Iu, anno Dominice Incarnationis 1096, pontificatus autem domni Urbani secundi pape IX.



CLXXXIX. Bulla pro monasterio Sancti Martialis Lemouicensis. 
[BALUZ., Miscell. edit. Luc., II, 178.]


URBANUS episcopus, seruus seruorum Dei, dilecto filio ADEMARO, abbati Lemouicensis cenobii quod in honore beati Martialis edificatum est eiusque successoribus regulariter substituendis in perpetuum.

Ad sollicitudinem ac benignitatem apostolice sedis pertinet et religionem augere et religiosis locis siue personis auxilium sue protectionis impendere. Quamobrem deuotioni tue, fili in Christo carissime Ademare abbas, non minimum gratulamur quod in Beati Martialis apud Lemouicas monasterio per te potissimum, precepto scilicet atque industria reuerentissimi Hugonis Cluniacensis abbatis, religionis  status largiente Domino instauratus est. Quam instaurationem per beati et apostolici confessoris Martialis merita augeri et prouehi cupientes, per presentis decreti paginam stabilimus locum ipsum sicut hodie est, et sicut ab episcopo atque canonicis Lemouicensis Ecclesie noscitur institutum, semper sub disciplina, dispositione et custodia Cluniacensis abbatis persistere, et ut obeunte abbate nullus ibi qualibet subreptionis astutia uel uiolentia preponatur nisi quem prefatus Cluniacensis abbas illic uel successores eius secundum Dei timorem elegerint. Quia uero disponente Domino et sancti eius confessoris dignatione factum est ut per nos ipsos eius tumulum uisitare et loci ipsius ecclesiam in honore sancti Saluatoris consecrare meruerimus, nos pro eiusdem  confessoris apostolici deuotione et reuerentissimi confratris nostri Hugonis abbatis dilectione, pro tue etiam religionis petitione, et monasterium ipsum et quecunque ipsius sunt sub tutela apostolice sedis perpetuo confouenda suscipimus; in quibus hec propriis nominibus duximus exprimenda. In Lemouicensi pago monasterium Sancte ualerie, Sancti ualerici, Sancte Marie, que uocatur Subterranea, capellam de Buxo, ecclesias de ualera, uidelicet Sancti Sulpitii, Sancte Marie, Sancti Martini, ecclesiam Sancti Martialis de Rociaco, Sancte Marie de Claraualle, apud Pairac ecclesias Sancti Martini et Sancti Dionysii, item Sancti Dionysii de Murs, Sancte Marie de Rera, Sancti Petri de Parazol, Sancti Siluani de Castel, Sancti Martialis de Rot,  Sancti Martialis de Roser, Sancti Petri de uernol, Sancti Alpiniani de Tarne, Sancti Martialis de Manaue, abbatiam Sancti Petri uosiensis, monasterium Sancti Pardulfi de Arnaco, capellas de Colret et de Monzac, ecclesiam de Sirac, Sancte Marie Magdalene de Quadris, Sancti Martialis de Cosei, capellam Sancti Michelis que dicitur Anteana, et castellum uestro monasterio circumsitum cum uniuersis pertinentiis suis, sicut illud religiosus imperator Hlodouuicus beato Martiali tradidisse cognoscitur. In Santonensi monasterium Sancti Martialis apud castrum Colesium, Sancti Petri de Monte Andro, Sancti Martini de Saliono, Sancti Saluatoris, que dicitur uita eterna, Sancti Petri de Anesio,  ecclesiam de Doaz. In Aruernensi ecclesiam Sancti Martini de uernoiol. In Bituricensi monasterium Sancti Martialis apud Rosiacum, ecclesiam Sancti Leodegarii de Maluera, Sancti Martialis de Duno. In Pictauiensi apud castrum Monmorde ecclesiam Sancti Martini de Monzac, et iuxta castellum nouum beati Martialis ecclesiam. In Rutenensi ecclesiam de Teuciac, Sancte Marie de Panesa, Sancti Martialis de Riuo petroso. In Biterrensi ecclesias de Laurenc et de Paimolo. In Narbonensi ecclesiam Sancti Cassiani. In Petrogoricensi monasterium Sancti Martialis apud Palnatum. In Engolismensi ecclesiam Sancti Martialis de Multene et de Cantrazac, et capellam in silua Biarga, et aliam in bosco Nigreto, et Sancti Hilarii in castello de Roca. In  Burdegalensi ecclesias Sancti Petri de Tortirac et de Fornel et de Petraficta. In Diensi ecclesias Sancte Marie de Sermea et de Soant cum pertinentiis et appendiciis suis. Quecunque preterea in presenti uestrum cenobium iuste possidet, siue in futurum iuste atque canonice poterit adipisci, firma uobis uestrisque successoribus et illibata permaneant.

Decernimus ergo ut nulli omnino hominum liceat idem monasterium tem re perturbare, aut eius possessiones auferre, uel ablatas retinere, minuere, uel temerariis uexationibus fatigare, sed omnia integra conseruentur eorum pro quorum sustentatione et gubernatione concessa sunt usibus omnimodis profutura. Salua Lemouicensis episcopi canonica reuerentia,  siquidem catholicus fuerit et gratiam et communionem apostolice sedis habuerit. Alioquin quandiu forte, quod absit, Lemouicensis ecclesia pastore caruerit, uobis uestrisque successoribus liceat ordinationum siue consecrationum quarumlibet gratia catholicum quem malueritis episcopum adiro et ab eo que sunt opportuna suscipere. Item constituimus ut secundum antique consuetudinis modum, absente episcopo, Beati Martialis abbas precipue cum maioribus canonicis Lemouicensis ecclesie curam gerat, et episcopalis electio ex eius potissimum arbitrio disponatur. Presente quoque episcopo, non sine eiusdem abbatis consilio grauiora ipsius ecclesie negotia peragantur. Hoc quoque presenti capitulo subiungimus ne pro communi parochie interdicto  uel excommunicatione monasterium uestrum interdicto excommunicationiue subdatur, ut tamen excommunicati illic uel interdicti nequaquam ad diuina officia admittantur. Si qua sane ecclesiastica secularisue persona hanc nostre constitutionis paginam sciens, contra eam temere uenire tentauerit, secundo tertioue commonita, si non satisfactione congrua emendauerit, potestatis honorisque sui dignitate careat, reamque se diuino iudicio existere de perpetrata iniquitate cognoscat, et a sacratissimo corpore ac sanguine Dei et Domini nostri Redemptoris Iesu Christi aliena fiat, atque in extremo examine districte ultioni subiaceat. Cunctis autem eidem loco iusta seruantibus sit pax Domini nostri Iesu Christi, quatenus et hic fructum bone actionis  percipiant et apud districtum iudicem premia eterne pacis inueniant. Amen, amen, amen.

Datum Sanctonis per manum Ioannis, sancte Romane ecclesie diaconi cardinalis, II Idus Aprilis, indictione Iu, anno Dominice Incarnationis 1097, pontificatus autem domni Urbani secundi pape IX.



CXC. Urbani II pape epistola ad Raimundum Ausciensem archiepiscopum.---Aduersus clericos qui cemeterium S. Orientii uiolauerant. 
[Dom BOUQUET, Recueil, t. XIu, p. 725.]

URBANUS episcopus, seruus seruorum Dei, dilecto fratri RAIMUNDO, Auxiensi archiepiscopo, salutem et apostolicam benedictionem.

 Cum in Auxiensi metropoli per Romanam Ecclesiam nouiter sis ordinatus, sedis apostolice decretis obedire te irrefragabiliter oportet. Mandamus ergo fraternitati tue ut de clericis sedis tue, qui cemeterium quod beati pape Leonis et nostro decreto ecclesie Beati Orientii firmatum fuerat, uiolauerunt, iustitiam facere canonica equitate procures. De cetero et teipsum et tue sedis clericos ita custodias, ut Romane Ecclesie decreta inconuulsa apud uos, Domino largiente, conseruentur et integra.

Data Rome, III Kalendas Maii.



CXCI. * Urbanus II monasterii S. Albini Andegauensis possessiones confirmat. 
[RUINART, uita Urbani, p. 256.]





CXCII. * Refert que in conuentu apud S. Hilarium habito statuta sint occasione controuersiarum que inter canonicos S. Hilarii et monachos monasterii Noui Pictauiensis in prioratu S. Nicolai degentes exorte fuerant. 
[RUINART, uita Urbani, p. 255.]




CXCIII. Urbani II pape epistola ad Ansculphum Angeriacensem abbatem.---Buriacensem ei ecclesiam, dono episcopi Beluacensis acquisitam, et astipulatione regis Francorum munitam confirmat. 
[Dom BOUQUET, Recueil, t. XIu, p. 724.]


URBANUS episcopus, seruus seruorum Dei, dilectis filiis ANSCULPHO, Angeriacensi abbati, et eius fratribus, salutem et apostolicam benedictionem.

Quia disponente Domino locum uestrum per nosmetipsos uisitare meruimus, dignum duximus quieti uestre auctoritatis nostre litteris prouidere. Omnia igitur que impresentiarum iuste possidere uidemini, firma uobis et integra perpetuo manere sancimus. In quibus uobis nominatim Buriacensem  ecclesiam confirmamus, ut sicut reuerende memorie Wido Beluacensis episcopus uestro eam monasterio contulit, consentientibus uidelicet Beluacensis  Ecclesie canonicis, et sicut eamdem donationem Francorum rex sua astipulatione firmauit, sic eam, ex nostre auctoritatis robore sine persone alicuius inquietudine possidere in perpetuum debeatis, salua nimirum Beluacensis episcopi canonica reuerentia.



CXCIu. * Urbanus II monasterio Cluniacensi cellam S. Michelis de Monte Alto asserit. 
[RUINART, uita Urbani, p. 258.]




CXCu. * Urbanus II Ecclesie Pampilunensis priuilegia, petente Petro de Roda episcopo, confirmat. 
[RUINART, uita Urbani, p. 260.]





CXCuI. Bulla confirmationis priuilegiorum monasterii Moyssiacensis. 
[BALUZ., Miscell. II, 179.]

URBANUS episcopus, seruus seruorum Dei, dilectis fratribus et cepiscopis ISARNO Tolosano, SIMONI Agennensi, GERALDO Caturcensi, RAYMUNDO Lectorensi, salutem et apostolicam benedictionem.

Fraternitatem uestram non ignorare credimus  quod Moyssiacense monasterium magne quondam religionis et magne fame magneque fuerit excellentie. Postmodum uero cum illic habitantium negligentia religionis gloria decreuisset, substantiarumque copia diminuta et pene ad nichilum redacta est. Gratias autem Deo, qui nostris temporibus per Cluniacensium abbatum industriam religionem in eo loco abolitam reparare dignatus est. Oportet ergo et uestram fraternitatem pro beatorum Petri et Pauli deuotione, quorum nomini locus ipse dicatus est, operam dare quatenus antiquarum possessionum substantias recipere et quas in presenti tenent retinere firmiter, ad usus seruorum ibidem manentium mereatur. Proinde monasteria uel abbatias quas  nunc usque tenuerunt uel tenent confirmamus ecclesie Moyssiacensi apostolica auctoritate, ut possideant et teneant sub dominio Cluniacensis abbatis, scilicet in episcopatu Tolosano abbatiam Lezatensem, in Agennensi abbatiam Sancti Geruasii Exiensis, in Elenensi Sancte Marie Arulensis, in Gerundensi Sancti Petri Campirotundi. Sed in hac constituimus et mandamus ut non ibi amplius abbas ordinetur, sed a Moyssiacensi abbate ibi prior preponatur. Prioratum etiam Sancte Marie Tolose, Sancti Petri de Coquinis, et Sancti Genii Lectorensis, et Duriuollis et uillenoue in Ruthenensi pago, et conquetas cum appendiciis suis, et omnia que nunc in presenti tenent, ut in eternum possideant in pace uolumus et mandamus; et hoc ex beatorum apostolorum  Petri et Pauli auctoritate et nostra adiicientes ut in abbatiis supra enumeratis sine Moyssiacensis abbatis consilio et uoluntate abbas nullatenus eligatur uel ab aliquo ordinetur. Quod si contigerit ausu temerario ab aliquo fieri, et electus et eligentes, ordinatus et ordinator, excommunicentur et a suis ordinibus ex beati Petri auctoritate sub anathematis interminatione deponantur. Conqueruntur etiam ipsi fratres Moyssiacenses plurimas sui iuris ecclesias a laicis hominibus occupari, in Tolosano quidem episcopatu ecclesiam Sancti Martini de Melzago  [al., Mansacho], Sancti Iuliani, Sancti Rustici, ecclesiam de Affiniano, de Corduba, de Bisingis, de Monte Berterio, in Agennensi ecclesias Sancti Amancii de Trangon [al., Tairago], de uerbegaria, de Angairiago, in Caturcensi ecclesias Sancti Martini et Sancti uincentii de Anteiago, Sancti Petri de Biolo, Sancti Stephani de Liciaco, Sancte Liberate, Sancti Amancii, Sancti Martini, Sancte Marie, et Sancti Petri de Casces, Sancti Saturnini de Bos, Sancti Ioannis de Pertica, ecclesiam Sancti Saturnini que coniuncta est ecclesie Sancti Petri, et ecclesiam d'Antiago, Sancti Petri de Brugarias, Sancte Marie de Troilo et ecclesiam de Cogornago, de Gratacumba, Sancti Lupi de Malausa, ecclesiam cum curia que dicitur de Sals, ecclesiam de Arduno,  ecclesiam Sancti Sulpicii, Sancti Mauricii, item in Lectorensi episcopatu, in parochia Lomanie, ecclesiam de Sarraciago, de Flamalingis, de Aliciano, de Oriols, Ecclesiam Sancti Martini, Sancti Quiriaci, Sancti Hilarii, Sancti Saturnini Mancionis uilla. uestram igitur prudentiam litteris exhortamur atque precipimus ut supradictarum ecclesiarum occupatores pro uestri officii debito commoneatis ut que Dei seruis uel ipsi uel ipsorum parentes perper in abstulerunt restituere compellatis. Quod si uestris noluerint commonitionibus obedire, nouerint se beatorum apostolorum indignationem sicut ecclesiasticarum rerum peruasores in peruasione ipsa contumaciter permanentes habere et excommunicatos esse.

 Data Tolose Nonis Maii, indictione Iu, anno Dominice Incarnationis 1097, per manum Ioannis sancte Romane Ecclesie diaconi cardinalis.



CXCuII. Epistola Urbani II pape ad Hugonem abbatem Cluniacensem. 
[Dom BOUQUET, Recueil, t. XIu, p. 322.]

URBANUS episcopus, seruus seruorum Dei, uenerabili fratri HUGONI, abbati Cluniacensi, salutem et apostolicam benedictionem.

Apostolice sedis sollicitudo nos admonet religiosorum locorum quieti attentius prouidere. Idcirco tuas, carissime frater, per communem filium  Guidonem S. Orientii priorem et fratres ipsius, preces nequaquam contemnendas duximus, tum iustitie uniuersitatis intuitu, tum speciali illa dilectione quam tibi, sub cuius cura et sui monasterii iura consistunt, omnibusque fratribus tuis pro ampliori religione debemus. Sancti igitur Orientii monasterium in Auxiensi suburbio situm, cui experientie tue precepto ac dispositione presidet, cum uniuersis ad id pertinentibus per decreti presentis paginam uestro Cluniacensi cenobio confirmantes, apostolice sedis auctoritate munimus; illud precipue ac singulariter statuentes, ut antiqua ipsius cemeterii constitutio nulla emulorum quorumlibet  infestatione turbetur; sed, sicut sanctissimi predecessoris nostri Leonis IX, auctoritate sancitum est, quiete in perpetuum perseueret. Proinde nec extra urbem, nec intra, Auxiensi archiepiscopo et eius canonicis liceat nouum cemeterium instituere; sed tam archiepiscopi quam regulares, aut irregulares clerici, siue laici de quibus consuetudo hactenus fuit, sepulture locum apud uos futuris temporibus sortiantur, etc.

Data apud Moyssacum, per manum Ioannis, S. Romane Ecclesie diaconi cardinalis, III Idus Maii, indict. Iu, Dominice Incarn. anno 1097  , pontificatus autem domni Urbani pape II, anno IX



CXCuIII. Urbani pape II diploma de donatione abbatie Belli-Loci. 
[Bibliotheca Cluniacensis, p. 525.]


URBANUS episcopus, seruus seruorum Dei, uenerabili fratri HUGONI, Cluniacensi abbati, salutem et apostolicam benedictionem.

Belli-Loci monasterium longis iam temporibus sine monastice regule disciplina fuit, et sicut rerum secularium detrimentis, ita etiam animarum perditionibus patuit. Et monachi enim abbatem suum seculari presidio fulti expulerant, et aduersus monachos abbas assiduis clamoribus querebatur. Unde etiam locus ille per confratrem nostrum Bituricensem archiepiscopum aliquandiu excommunicationi  addictus fuerat; et miles ille Hugo, qui contra fas eidem monasterio incumbebat, etiam monachis ad praue uiuendum patronus exstiterat, post secundam uel tertiam admonitionis nostre dulcedinem beati Petri gladio, et canonice districtionis ultione percussus est. Nunc secundum omnipotentis Dei dispositionem, et frater ille quem a monasterio monachorum nequitia exturbauerat, humanis rebus exemptus est: et miles ille qui seculari potestate monasterium occupabat, presente domino suo comite Raimundo, quidquid ille hactenus potestatis exercuerat, nostris manibus refutauit; et locum ipsum per nos Deo ac beato Petro restituit, rogans et obsecrans ut per tuam et fratrum tuorum sollicitudinem  in eodem loco uigor monastici ordinis reparetur. Cuius petitioni assensum prebentes, eumdem locum tam tue quam tuorum successorum cure perpetuo regendum ac disponendum presentis decreti auctoritate committimus, rogantes atque precipientes ut Belli-Loci monasterium omnino deinceps, tanquam Cluniacensis cenobii membrum, sollicite regas; et abbatem illic de Cluniacensi semper congregatione constituas, quatenus, auxiliante Domino, per uestram sollicitudinem, uigor illic regularis discipline restauretur, et conseruetur.

Datum Tolose, X Kal. Iunii.



CXCIX. In concilio apud Nemausum, abolito Gregorii uII precepto, Urbanus monasteria Figiacense et Conchense uniri uetat. Utrumque monasterium gubernari a proprio abbate iubet. 
[MABILL., Acta SS. Bened., Sec III, p. II, p. 448.]


URBANUS episcopus, seruus seruorum Dei.

Cum pro negotiis ecclesiasticis in partes Gallie uenissemus, apud Aruerniam largiente Domino plenariam synodum conuocauimus. Illic a Conchensis monasterii fratribus reuerende memorie GG. uII PP. littere presentate sunt, precipientis  Figiacense cenobium Conchensi cenobio uniendum. Et quia per idem tempus utrique loco abbates proprii presidebant, alterutro defuncto eum qui superstes esset, utrique monasterio preferendum. Conchensis itaque cenobii abbas, quia contra litterarum ipsarum tenorem substitutus fuerat, in eodem concilio depositus, et Figiacensis, qui superuixerat, utrique loco prelatus est. Cepit ergo inter utrumque monasterium discordia tanta uersari, ut et bona plurima distraherentur, et animarum salus detrimentis maximis pessumdaretur. Preterea cum ad aures Cluniacensis abbatis huiusmodi constitutio peruenisset, cepit supradictas GG. PP. litteras tanquam subreptitias calumniari, et definitionem eiusdem negotii se presente aliter  perpetratam testari: quandoquidem ab eodem pontifice Figiacensis locus Cluniacensi monasterio per priuilegium fuerit confirmatus. Igitur cum largiente Domino tertia per instantiam nostram apud Nemausum synodus conuenisset, cepit eiusdem negotii questio grauiter agitari. Post longum uero super hac re episcoporum abbatumque tractatum, placuit cum pro apostolici priuilegii conseruatione, tum pro communi monasteriorum salute, ut utrique loco, sicut antea fuerat, abbas cardinalis restitueretur, et Figiacenses monachi sub Cluniacensis abbatis cura deinceps et prouisione persisterent. Et nos igitur commune concilii decretum apostolice auctoritatis pondere confirmantes, definitionis huius ordinem perpetuo permansurum nostri nominis  litteris adnotari, et sigilli nostri precepimus impressione firmari. Si quis autem huiusce definitionis tenorem temerario ausu fuerit conatus infringere, sciat se apostolice indignationis ultionem incurrere, et detrimentum sui ordinis uel officii inuenire.

Actum in concilio apud Nemausum in ecclesia Sancte Marie uII Id. Iulli, anno Dominice Incarnationis 1096 [leg. 1096], indict. Iu, anno uero pontificatus domni Urbani II PP. IX.

Datum apud uallem Flauianam in monasterio Sancti Egidii, Id. Iulii.



CC. Bulla Urbani II pape pro S. Martino de Campis. 
[FÉLIBIEN, Histoire de Paris, Preuues, tome III, p. 12.]


URBANUS episcopus, seruus seruorum Dei, uenerabili fratri HUGONI, Cluniacensi abbati, salutem et apostolicam benedictionem.

Pie postulatio uoluntatis effectu debet prosequente compleri, quatenus et deuotionis sinceritas laudabiliter enitescat, et utilitas postulata uires indubitanter assumat. Tue igitur uoluntati et communis filii Ursionis prioris postulationibus annuentes, beati Martini monasterium quod de Campis dicitur in Parisiensi parochia situm, presentis decreti  auctoritate munimus, ut quemadmodum cetera Cluniacensis cenobii membra semper sub apostolice sedis tutela permaneat, et cuncta que ad locum ipsum im presentiarum pertinere uidentur; ecclesie uidelicet de Agonuilla, de Noua uilla, de Marcio, de Monte-Martyrum, de Loueriis, de Castenio, de Noa Sancti Remigii, de Noa Sancti Martini, de Renzegio, de Bolbineio, de Caleio, de Confluentia, de Copeyo, de Fontanis, de Flamma-Regia-uilla; de ualle-uillaris, de Monciaco, uilla que dicitur Bonzeia, Nuceium magnum, Nuceium minus, Anetum, Maioriolas, Sancta Gemma, Rodaniuilla, Ursionisuilla, Clamardum, Soruillare, Pentinum, Ceurennum, Sanctus Hilarius cum ecclesiis et pertinentiis earum, ecclesia etiam de Cona, de Bonella, de Pringeio.  Quidquid preterea idem locus hodie iuste possidet uel collatione bone memorie Henrici Francorum regis, qui eiusdem loci fundator exstitit, uel filii eius Philippi, cuius donatione cella eadem ad uestium cenobium noscitur pertinere; quidquid a quibuslibet fidelibus de suo iure eidem loco collatum est, uel in futurum conferri contigerit, firma semper et illibata permaneant, tam a te quam ab his qui per te uel successores tuos eidem loco prepositi fuerint, perpetuo possidenda, regenda ac disponenda.

Decernimus ergo ut nulli omnino hominum liceat idem cenobium temere perturbare, aut eius possessiones auferre, uel ablatas retinere, minuere, uel temerariis uexationibus fatigare; sed omnia integra  conseruentur eorum pro quorum sustentatione ac gubernatione concessa sunt usibus omnimodis profutura. Si qua igitur in crastinum, ecclesiastica secularisue persona huius decreti paginam sciens contra eam temere uenire tentauerit, secundo tertioue commonita, si non satisfactione congrua emendauerit, potestatis honorisque sui dignitate careat, reamque diuino iudicio se existere de perpetrata iniquitate cognoscat, et etiam a sacratissimo corpore ac sanguine Dei et Domini Redemptoris nostri Iesu Christi aliena fiat, atque in extremo examine districte ultioni subiaceat. Cunctis autem eidem loco iusta seruantibus sit pax Domini nostri Iesu Christi, quatenus et hic fructum bone actionis  percipiant, et apud districtum iudicem premia eterne pacis inueniant. Amen, amen, amen.

Datum Nemausi per manum Ioannis, sancte Romane Ecclesie diaconi cardinalis, II Idus Iulii, indictione Iu, Incarnationis Dominice anno 1097, pontificatus autem domni Urbani secundi pape IX.



CCI. Urbanus Burgensem Ecclesiam Romane immediate subiicit, illam ab aliarum metropoleon absoluens obedientia. 
[FLOREZ, España Sagrada, XXuI, 464.]

URBANUS episcopus, seruus seruorum Dei.

Postquam apud Nemausum presidentibus nobis per omnipotentis Dei gratiam plenaria fuisset synodus  celebrata, Toletani archiepiscopi Bernardi ad audientiam nostram querela perlata est, Burgensis episcopi tanquam suffraganei proprii obedientiam requirentis, quasi in Oxime parochia Burgos esset edificata: Oxima enim pars Toletane prouincie non incerta cognoscitur. Ille uero ad Tarraconensem potius metropolim suam Ecclesiam pertinere protestabatur; quam quidem nos Burgensem urbem Auce decreueramus haberi uicariam, que, ut dicitur, antiquitus Tarraconensi fuerat metropolitano iure subiecta. Ceterum Alfonsus, Hispanie Citerioris rex, Burgensem episcopum Tarraconensi metropolitano nequaquam patiebatur esse subiectum, ea de causa quod infra regni sui terminos Burgus sit, Tarracon autem in Barcinonensis comitis potestate.  His ergo de causis nostre et fratrum qui nobiscum aderant discretioni uisum est ad Ecclesiarum illarum sedandam seditionem, ut Burgensis deinceps episcopus manu tantum Romani pontificis regeretur, et Ecclesia illa suorum antistitum consecrationem ab apostolica sede perciperet, nisi archiepiscopus ipsa eum ad se pertinere authentica posset ratione monstrare. Interim eum ab utriusque metropolis obedientia et subiectione absoluimus.

Post hec Burgensis episcopus Gomizo aduersus eumdem archiepiscopum querelam exercuit, quod post primam Massiliensis abbatis definitionem, qui per id tempus apostolice sedis uice illis in partibus functus fuerat, partem quamdam Burgensis parochie usurpasset. Nominatim uero Burgensis Ecclesie  proprietatem ac dominium occuparet uillam, que Fenicularis dicitur, ualeranicense monasterium, cellam S. Marie de Rauenaria. Suuper his tribus quod Ecclesie Burgensis seu Aucensis proprietas esset, archiepiscopus ipse concessit, et episcopum in nostra presentia reuestiuit. Rogatu tamen nostro, consentiente episcopo, ualeranicense monasterium usque ad annos tres eidem metropolitano habere permisimus. uillam uero Fenicularem, et cellam S. Marie de Rauenaria tandiu teneat, quandiu Oxomensem in manu sua Ecclesiam retinuerit, in cuius parochia eadem loca sita sunt, sed Aucensi Ecclesie in proprietatem preceptis attributa. Quod si Oxomensi Ecclesie cardinalis fuerit episcopus restitutus,  ad Aucensem sui iuris proprietas reuertatur. Porro parochie partem, quam Burgensis episcopus post legati definitionem sibi subtractam reclamabat, idem archiepiscopus asserebat ab ipso episcopo in manum suam sponte et episcoporum iudicio refutatam. Cum uero episcopus grauatum se et coactum in eo negotio responderet, Nos tamen, ne confratrem nostrum Bernardum archiepiscopum uideremur uehementius aggrauare, causam hanc sicut erat, sic esse permisimus, donec refutationem ipsam sponte et iudiciario ordine perpetratam idoneis testibus in nostra posset audientia comprobare.

Datum apud uallem Flauianam in monasterio S. Egidii Idus Iulii, indictione Iu, anno Dominice Incarnationis 1097, pontificatus autem domni Urbani  pape II anno IX, per manum Ioannis S. R. E. diaconi cardinalis.



CCII. Urbanus II papa confirmat bona monasterii Riuipollensis, cui nonnulla immunitatis ac exemptionis priuilegia conceduntur. 
[COCQUELINES, II, 90.]

URBANUS episcopus, seruus seruorum Dei, dilecto filio BERNARDO, abbati uenerabilis monasterii Sancte Marie quod Riuipollense dicitur, in comitatu Ausonensi inter duo flumina constitutum, eiusque successoribus regulariter substituendis in perpetuum.

Apostolice sedis auctoritate debitoque compellimur pro uniuersarum ecclesiarum statu satagere,  et earum quieti auxiliante Domino prouidere. Ea propter petitionibus tuis, fili in Christo carissime Bernarde, non immerito annuendum esse censuimus, ut Riuipollense monasterium, cui Deo auctore presides, ad predecessorum nostrorum Sergii et Agapiti exemplar apostolice sedis priuilegio muniremus. Per presentis igitur decreti paginam apostolica auctoritate statuimus ut quecunque hodie idem cenobium iuste possidet, siue in futurum concessione pontificum, liberalitate principum, uel oblatione fidelium iuste atque canonice poterit adipisci, firma tibi tuisque successoribus et illibata permaneant; in quibus hec propriis duximus nominibus adnotanda: ecclesiam Sancti Petri eidem monasterio adiacentem cum ceteris ei subiectis ecclesiis:  in castro Ceruarie ecclesiam Sancti Martini, capellam Sancti Nicolai, cellam Sancti Petri cum ecclesia castri de Monte Palatii, cellam Sancti Quintini, monasterium Sancte Marie quod dicitur Gualterii, Sancti Andree inter Pontonos, Sancte Marie de Panizaris, Sancte Marie de Monte Serrato, ecclesiam Sancti Stephani de Grannolariis, Sancti Stephani de Ripa cum alodiis Bernardi uicecomitis, que cenobio delegauit; mercati uero quod penes idem monasterium fieri consueuit, teloneum et omnem iustitiam tibi tuisque successoribus confirmamus: castrum quoque Menslei cum terminis et pertinentiis suis, castrum de Torsa cum ecclesiis et dominicaturis, et portibus maris, piscationibus, et  omnibus sibi pertinentibus; piscationes aquarum de Tezer a Ripa mala usque ad Spatam, et de flumine Freuerii a ponte Corba usque Tezer: omnem etiam dominicaturam, quam Bernardus Bisuldunensis Beate Marie tradidit tam in Riuipollensi ualle quam in aliis locis. Quidquid preterea possessionum, uillarum, siue ecclesiarum, cum decimis, primitiis, uel oblationibus suis per antecessorum nostrorum priuilegia in quibuslibet regionibus possidetis; quidquid authenticis pontificum scriptis, uel principum, uel quorumque fidelium iuste et legaliter uel in presenti habetis, uel in futurum Domino largiente habituri estis, sepe fato Beate Marie monasterio confirmamus.

Decernimus ergo ut nulli omnino hominum liceat  idem cenobium temere perturbare aut eius subditos preter abbatis et fratrum uoluntatem seculari iudicio uel potestate constringere, aut eius possessiones auferre, uel ablatas retinere, minuere, uel temerariis uexationibus fatigare; sed omnia integra conseruentur eorum, pro quorum sustentatione ac gubernatione concessa sunt, usibus omnimodis profutura. Obeunte te nunc eiusdem loci abbate, uel tuorum quolibet successorum, nullus ibi qualibet subreptionis astutia, uel uiolentia proponatur, nisi quem fratres communi assensu, uel fratrum pars consilii sanioris secundum Dei timorem, et B. Benedicti regulam elegerint. Chrisma, oleum sanctum, consecrationes altarium siue basilicarum, ordinationes clericorum ipsius loci uestri, seu monachorum  qui ad sacros ordines fuerint promouendi, a quocunque uolueritis catholico accipietis episcopo. Ad hec adiicimus, ut episcoporum quilibet claustrum ipsum, et illic Domino seruientes, temerario ausu excommunicare, sed neque capellas que circa ambitum monasterii site sunt, sine Romani pontificis uel legati eius audientia interdicere uel excommunicare non debeat: neque ceteris ad uos pertinentibus locis sine certis causis preiudicium canonice ultionis inferre. Sepulturam sane eiusdem loci omnino liberam esse decernimus, ut eorum, qui illic sepeliri deliberauerint deuotioni, et externe uoluntati, nisi forte excommunicati sint, nullus obsistat. Missas quoque publicas preter abbatis et fratrum  uoluntatem in eodem monasterio ab episcopo celebrari, uel stationes fieri prohibemus, ne forte in seruorum Dei recessibus, popularibus occasio prebeatur ulla conuentibus. Si quis in crastinum archiepiscopus aut episcopus, imperator aut rex, princeps aut dux, comes, uicecomes, iudex aut ecclesiastica quelibet secularisue persona, huius decreti paginam sciens, contra eam temere uenire tentauerit, secundo tertioque commonitus, si non satisfactione congrua emendauerit, potestatis honorisque sui dignitate careat, reumque se diuino iudicio existere de perpetrata iniquitate cognoscat, et a sacratissimo corpore ac sanguine Dei et Domini nostri Iesu Christi alienus fiat, atque in extremo examine districte ultioni subiaceat. Cunctis autem eidem loco  iusta seruantibus sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant. Amen.

Datum in monasterio Sancti Aegidii per manum Ioannis, sancte Romane Ecclesie diaconi cardinalis, XuII Kalendas Augusti, indictione Iu, Incarnationis Dominice anno 1096, pontificatus autem domini Urbani secundi nono.



CCII bis. Urbani II pape priuilegium pro monasterio Balneolensi. 
[COCQUELINES, Bullar. Rom. pont. Collect., II, 91.]

URBANUS episcopus, seruus seruorum Dei, dilecto  filio BENEDICTO, abbati uenerabilis monasterii sancti protomartyris Stephani, quod situm est in loco qui Balneolis dicitur, in comitatu Bisuldunensi, eiusque successoribus regulariter substituendis in perpetuum.

Apostolice sedis auctoritate debitoque compellimur pro uniuersarum ecclesiarum statu satagere, et earum quieti auxiliante Domino prouidere. Ea propter petitionibus tuis, fili in Christo carissime Benedicte, non immerito annuendum censuimus, ut Balneolense monasterium, cui Deo auctore presides, apostolice sedis priuilegio muniremus. Per presentis ergo priuilegii paginam apostolica auctoritate statuimus ut quecunque hodie idem cenobium iuste possidet firma tibi tuisque successoribus  et illibata permaneant: parochia uidelicet de ipsa ualle Balneoli, ecclesia Sancti Benedicti et Sancti Petri de Agemal, Sancti Romani de Millanicas, cum cemeterio suo, Sancti Christophori, Sancti Iacobi cum decimis et primitiis suis, et cum medietate decemarum seu primitiarum de uilla Figerolis et de Eremitanis, ecclesia Sancte Marie, Sancti Laurentii cum cimeterio de Porcarii, ecclesia Sancti Mauritii de Caluis, Sancti Quirici, Sancti Martini de Campo maiori in ualle de Milliariis, ecclesia Sancti Petri, Sancti Andree de Ritulis, Sancti uincentii de Saliente, Sancti Iuliani de Augustino, Sancte Marie de uilla Azert, Sancti Martialis de Quarantela, cella Sancte Marie de Riuo d'Azar, cum decimis,  oblationibus, ac ceteris pertinentiis suis. In comitatu Petralatensi ecclesia Sancti Martini, Sancti Syluestri. In ualle mala, cella Sancti Ioannis de Crosis, Sancti Cypriani de Pineta, cum decimis, oblationibus, et ceteris earum pertinentiis; in comitatu Empuritanensi, cella Sancte Crucis, Sancti Nicolai cum cemeteriis et alodiis suis, et castrum Colepodium cum pertinentiis suis. In comitatu Gerundensi, ecclesia Sancte Marie de Fenestris, Sancti Felicis de Buada cum decimis, oblationibus, et ceteris earum pertinentiis. In comitatu Barchinonensi monasterium Sancti Martialis de Monte Signi; in Tazilano ecclesia Sancti Saluatoris: mercati quoque quod penes uestrum cenobium fieri solet, teloneum et omnem iustitiam, tibi tuisque  successoribus confirmamus. Quidquid preterea uel per antecessorum nostrorum apostolice sedis pontificum priuilegia uel per authentica regum seu principum scripta uel ex quorumcunque fidelium oblationibus loco uestro iuste et legaliter collatum est, uel in futurum largiente Domino habituri estis, ratum uobis et integrum seruari precipimus. Decernimus ergo, ut nulli omnino hominum liceat idem cenobium temere perturbare, aut preter abbatis et fratrum uoluntatem eorum familiam seculari iudicio et potestate constringere, aut cenobii possessiones auferre, minuere, uel temerariis uexationibus fatigare; sed omnia integra conseruentur, eorum pro quorum sustentatione ac gubernatione concessa sunt, usibus omnimodis  profutura. Obeunte te nunc eiusdem loci abbate, uel tuorum quolibet successorum, nullus ibi qualibet subreptionis astutia uel uiolentia preponatur, nisi quem fratres communi consensu, uel fratrum pars consilii sanioris secundum Dei timorem, et beati Benedicti regulam elegerint. Chrisma, oleum sanctum, consecrationes altarium, siue basilicarum, ordinationes clericorum loci uestri seu monachorum, qui ad sacros fuerint ordines promouendi, a quocunque uolueritis catholico accipietis episcopo, sicut a nonnullis predecessoribus nostris monasterio uestro est concessum, et a comprouincialibus est episcopis confirmatum. Ad hec adiicimus ut episcoporum quilibet claustrum ipsum, et illic Domino seruientes, temerario ausu, aut sine Romani pontificis  uel legati eius audientia interdicere, uel excommunicare non debeat, neque ceteris ad uos pertinentibus locis sine certis causis preiudicium canonice ultionis inferre. Missas uero publicas preter abbatis et fratrum uoluntatem in eodem monasterio per episcopum celebrari, aut stationes fieri, uel ad agendas causas populares conuentus aggregari prohibemus, ne in seruorum Dei recessibus popularibus occasio prebeatur ulla conuentibus. Sepulturam quoque eiusdem loci omnino liberam esse sancimus, ut eorum qui illic sep liri deliberauerint, deuotioni, et extreme uoluntati, nisi excommunicati sint, nullus obsistat. Si qua igitur in crastinum ecclesiastica secularisue persona, huius decreti paginam  sciens contra eam temere uenire tentauerit, secundo tertioue commonita, si non satisfactione congrua emendauerit, potestatis honorisque sui dignitate careat, reamque se diuino iudicio existere de perpetrata iniquitate cognoscat, et a sacratissimo corpore ac sanguine Dei et Domini nostri Iesu Christi aliena fiat, atque in extremo examine districte ultioni subiaceat. Cunctis autem eidem loco iusta seruantibus sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant. Amen, amen, amen.

Datum in monasterio Sancti Aegidii apud uallem Flauinianam per manum Ioannis, sancte Romane Ecclesie diaconi cardinalis, XuI Kal. Augusti,  indictione quarta, Incarnationis Dominice anno 1096, pontificatus autem domni Urbani secundi pape nono.



CCIII. Priuilegium monasterii Iuuiniacensis. 
[MABILL., Annal. Bened., u, 658.]

URBANUS episcopus, seruus seruorum Dei, dilecte filie GALBURGI, abbatisse monasterii Iuuiniacensis, et ceteris que post eam regulariter in eiusdem monasterii regimine substituende sunt.

Apostolice sedis auctoritate debitoque compellimur pro uniuersarum Ecclesiarum statu satagere, et earum maxime que eius sedi specialius adherent, et tanquam proprio iure subiecte sunt, quieti, auxiliante  Domino, prouidere. Quapropter, filia in Christo carissima Galburgis, deuotionis tue precicibus clementer annuimus, et beate Scholastice uirginis monasterium, cui, Domino auctore, presides, apud uillam que Iuuiniacum dicitur constitutum, sub apostolice sedis protectionem specialiter confouendum presentis decreti auctoritate suscipimus. Quod uidelicet monasterium egregie memorie Bonifacius marchio, et eius uxor Beatrix, cum insigni filia sua domina Mathilde, beato Petro et episcopis sancte Romane Ecclesie obtulerunt. Per presentis igitur priuilegii paginam apostolica auctoritate statuimus ut queuis bona a predictis principibus eidem monasterio data, firma et illibata semper permaneant: ipsa uidelicet Iuuiniacensis uilla  integra cum utrisque medietatibus suis, quarum alteram prefatus marchio et eius coniux in uita sua, alteram post obitum eorum comitissa Mathildis beate Scholastice tradidisse cognoscitur: Remonis uilla cum pertinentiis suis et redditibus, medietas uille uerinoli Magni, Yreia cum duabus ecclesiis, Bosonis uilla cum appendiciis suis, Minus uirolinum totum, in uilla uismoli mansi duodecim, in Marceio tres mansi cum ecclesia, in Clymenceio terra cum quarta parte ecclesie, in Hastoit mansi quatuor et tertia pars ecclesie cum molendino, in Betrui mansi duo cum ecclesia, in uellanis mansi duo et semis, sexta pars mansi ecclesie et molendini et piscationis; in Gualkeringi mansus unus, apud Ase iuxta  Masenceium terre, apud aliud Ase quarta pars mansi, apud Nemachium mansus, apud Ham mansus cum quarta parte ecclesie et molendini. Confirmamus etiam uobis ecclesiam de Surreio cum alodio et municipiis, nouem perticata uinearum Lesura, quadraginta et septem diurnata boum in Remoniuilla, que tua prudentia ab Arluino pretio comparauit. Quidquid preterea idem beate Scholastice monasterium iuste possidet, aut in futurum concessione pontificum, liberalitate principum, uel oblatione fidelium iuste atque canonice poterit adipisci, ratum uobis illibatumque seruari sancimus. Decreuimus ergo ut nulli omnino hominum liceat supra dicti cenobii congregationem temere perturbare, aut eius possessiones auferre, aut oblata [al., ablata]  retinere, minuere, uel temerariis uexationibus fatigare, sed omnia integra conseruentur, earum pro quarum sustentatione ac gubernatione concessa sunt, usibus omnimodis profutura, salua Treuirensis Ecclesie canonica reuerentia. Obeunte te, nunc eius loci abbatissa, uel earum quecunque post te in eiusdem loci regimine successerint, nulla ibi quelibet subreptionis astutia uel uiolentia preponatur, sed quam sorores communi consensu, uel sororum pars consilii sanioris secundum Deum et beati Benedicti regulam prouiderint eligendam, adhibito etiam diecesani episcopi consilio, si catholicus religiosusque exstiterit, ut iam omnino non liceat infra abbatiam ipsam aliquid uiolentie uel praue consuetudinis uindicare, aut grauaminis quidquam, quod ancillarum  Domini Dei quieti impediat, irrogare. Aduocatum quoque eiusdem loci non alium fore statuimus, nisi quem monasterio utilem abbatissa cum religiosarum suarum uoluntate poposcerit. Nec ipsi aut abbatisse, nec alicui loci ipsius ministro facultas sit ecclesie bona uel in feudum personis secularibus dare, uel sub censum redigere, uel modis quibuslibet alienare. Nullum preterea clericum in monasterio uestro ministrare permittimus, nisi de regulariorum canonicorum numero quos apud beati Montani  ecclesiam religionis uestre sollicitudo constituit, quibus delegatum ex uestrarum facultatum portionibus uictum, ne qua in posterum persona subtrahere audeat, interdicimus. Ad indicium autem percepte a Romana Ecclesia libertatis, uirdunensis  monete sex argenteos quotannis Lateranensi palatio persoluetis.

Si qua igitur in crastinum ecclesiastica persona secularisue huius decreti paginam sciens, contra eam temere uenire tentauerit, secundo tertioue commonita, si non satisfactione congrua emendauerit, potestatis honorisque sui dignitate careat, reamque se diuino iudicio existere de perpetrata iniquitate cognoscat, et a sanctissimo corpore et sanguine Dei et Domini Redemptoris nostri Iesu Christi aliena fiat, atque in extremo examine districte ultioni subiaceat. Cunctis autem eodem loco iusta seruantibus sit pax Domini nostri Iesu Christi, quatenus et hic fructum bone actionis percipiant et apud districtum  iudicem premia eterne pacis inueniant. Amen, amen, amen.

Datum in monasterio S. Aegidii, apud uallem Flauinianam, per manum Ioannis, S. Romane Ecclesie diaconi cardinalis, XIu Kal. Aug., indict. Iu, Incarnationis Dominice anno 1096, pontificatus autem domini Urbani II pape IX.



CCIu. Priuilegium pro monasterio S. Aegidii. 
[MANSI, Concil. XX, 938.]

URBANUS episcopus, seruus seruorum Dei.

 Sicut iniusta poscentibus nullus est tribuendus effectus, sic legitima desiderantium non est differenda petitio. Comes nimirum Tolosarorum ac Ruthenensium, et marchio Prouincie, Raimundus, potentatus sui partem a Romana Ecclesia detinens, honores omnes ad beatum Aegidium pertinentes tam in ualle Flauiniana quam extrinsecus, quidquid iuste siue iniuste uidebatur tenere, omnes rectas siue prauas consuetudines, quas ipsius antecessores aut ipse habuerant, ob honorem Dei et beati Aegidii reuerentiam dereliquit. Quam uidelicet missionem, apud Nemausense concilium iurans in manu nostra, Odiloni abbati, et eius fratribus fecit, in Hierosolymitanam expeditionem iturus, seque et uniuersos succesores suos, si forte hoc donum irritum facere  pertentarent, quod ad se erat, damnatione et maledictione multauit. Quod igitur suggerente ipso, et monachis exorantibus, in totius concilii conspectu firmauimus, necnon et per auctoritatis nostre litteras stabilimus. Si quis ergo ecclesiastica secularisue persona hanc supradicti comitis missionem, et nostram atque totius concilii confirmationem euacuare aut peruertere presumpserit, usquequo satisfaciat, excommunicationi anathematique subdatur, et honoris atque officii sui euacuatione plectatur.

Post hec diuine uoluntatis dispositione actum est ut apud B. Aegidii monasterium, basilice noue aram omnipotenti Deo nostris manibus dicaremus. Sanximus igitur et sancimus, et ad posterum memoriam litteris designamus, ne quis ulterius archiepiscopus  aut episcopus, aduersus eamdem ecclesiam audeat excommunicationis aut interdictionis proferre sententiam, quatenus idem monasterium ex ipsius B. Aegidii traditione sancte Romane Ecclesie iuri proprio subditum, Romane semper libertatis gratia perfruatur. Si quis autem, decreti huius tenore cognito, obuiam uenire tentauerit, honoris et officii sui detrimentum patiatur, atque a sacratissimo corpore et sanguine Dei ac Domini Redemptoris nostri Iesu Christi alienus fiat, atque in extremo examine districte ultioni subiaceat. Cunctis autem eidem loco iuxta seruantibus pax et misericordia a Deo et Patre nostro et Domino Iesu Christo presentibus ac futuris seculis conseruetur. Amen, amen, amen.

 Datum per manum Ioannis, S. R. E. diaconi cardinalis ac bibliothecarii, apud Auenionem in monasterio S. Andree, XI Kalendas Augusti, indictione quarta, Incarnationis Dominice 1096, pontificatus autem domini Urbani II pape IX.



CCu. Bulla pro ecclesia Sancti Saturnini Tolose. 
[BALUZ., Miscell. II, 179.]

URBANUS episcopus, seruus seruorum Dei dilectis in Christo filiis canonicis in ecclesia Beati Saturnini  regularem uitam professis, et eorum successoribus in eadem religione uicturis in perpetuum.

Sicut iniusta poscentibus nullus est tribuendus effectus, ita legitima desiderantium non est differenda petitio. Querela siquidem illa que inter uos et fratrem nostrum Isarnum. Tolosanum episcopum, de oblationum altaris et ecclesie parte quarta prolixis temporibus agebatur per omnipotentis Dei gratiam presentibus nobis  synodique est iudicio pertractata et legitimorum testium qui audierant et uiderant iureiurando finita est. Patuit enim clericos quondam, qui apud beati Saturnini ecclesiam ante uestra tempora citra canonicam disciplinam uixerant, oblationum altaris seu ecclesie et quartam et ceteras portiones integras tenuisse. Quod uidelicet tunc temporis  ita actum etiam ante testium probationem ipsemet episcopus fatebatur. Quoniam ante Petrum Rogeri, Tolosanum episcopum, qui oblationes omnes causa edificande noue basilice recollegit in suis domibus uiuentes clerici libere Beati Saturnini oblationibus fruebantur. Iniquum itaque uisum est ut quod secularibus clericis anteriores episcopi permiserant uobis iam per Dei gratiam communiter et sub regulari disciplina uiuentibus auferretur. Unde etiam idem frater noster Isarnus in prepositi et quorumdam de uestro collegio quartam partem illam quam tenebat in conspectu nostro et fratrum qui nobiscum aderant refutauit, atque ut id nostro priuilegio firmaretur suppliciter exorauit. Secundum  ipsius ergo et uestram petitionem, et quartam illam et ceteras oblationum altaris uel ecclesie portiones in integrum uestro uestrorumque successorum usui per presentis decreti paginam apostolica auctoritate perpetuo confirmamus, et ne quis episcopus eas deinceps exigere debeat interdicimus. Preterea quoniam largiente Domino Beati Saturnini ecclesiam nostris manibus consecrauimus, et sanximus et sancimus ne quis episcopus aut archiepiscopus sine nostra uel legati nostri audientia interdictionis uel excommunicationis in locum audeat proferre sententiam, nec alicui liceat eum qui illic hodie habetur statum ordinis commutare; nec post possessionem canonicorum cuiquam facultas sit aut proprium habere aut sine prepositi uel congregationis licentia  de claustro discedere. Quod si discesserit, et commonitus redire contempserit, prepositi intersit, si opportunum uiderit, eum ubilibet a suis officiis interdicere. Interdictum uero episcoporum uel abbatum sine ipsius permissione nullus absoluat. Obeunte eiusdem loci preposito, nullus ibi qualibet subreptionis astutia uel uiolentia preponatur, nisi quem fratres regulares communi consensu uel fratrum pars consilii sanioris secundum Dei timorem prouiderint regulariter eligendum. Si qui sane clerici cum episcoporum suorum licentia conuersionis gratia locum ipsum adierint, preposito liberum sit preter omnem episcopi Tolosani contradictionem suscipere,  ut nulla eis erga prepositum suum inobedientie causa et superbie relinquatur. Porro prepositure, decanie, sacristie, capitiscole, et cetera ecclesie uestre bona omnia uobis uestrisque successoribus confirmamus. Archidiaconatus etiam dignitatem et cemeterium, sicut in episcopi et canonicorum Sancti Stephani chirographo continetur. Candelas quoque cereas, quas filius noster Raimundus, Tolosanus comes, in ecclesie dedicatione nobis presentibus abdicauit, ne quis ulterius exigere audeat interdicimus. Prohibemus etiam ne quis eiusdem ecclesie claustrum uiolenter insilire, aut infra id rapinam aut iniuriam audeat irrogare. Ad hec ecclesias Beati Petri de ualeriis et de Artaxena, abbatia quoque Sancti Auiti, Sancti Cypriani, ecclesia  Sancti Petri de Slaniaco et de Mascarano, quidquid preterea eadem ecclesia iuste possidet siue in futurum iuste atque canonice poterit adipisci, uobis uestrisque successoribus regulariter uiuentibus confirmamus. Si quis igitur in crastinum archiepiscopus aut episcopus, imperator aut rex, princeps aut dux, comes, uicecomes, iudex, aut ecclesiastica quelibet secularisue persona huius decreti paginam sciens, citra eam temere uenire tentauerit, secundo tertioue commonitus, si non satisfactione congrua emendauerit, potestatis honorisque sui dignitate careat, reumque se diuino iudicio existere de perpetrata iniquitate cognoscat, et a sacratissimo corpore ac sanguine Dei ac Domini Redemptoris nostri Iesu Christi alienus fiat, atque in extremo examine districte  ultioni subiaceat. Cunctis autem eidem loco iusta seruantibus sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant. Amen

Datum apud Montem Andaonis in monasterio Sancti Andree per manum Ioannis, S. R. E. diaconi cardinalis, XI Kal. Augusti, indictione Iu, Incarnationis Dominice anno 1097, pontificatus autem domni Urbani II pape IX.



CCuI. * Urbanus monasterii S. Andree Auenionensis priuilegia et possessiones confirmat. 
[RUINART, uita Urbani, p. 270.]





CCuII. Epistola Urbani pape II ad Colomanum Hungarie regem, aduersus Guibertum antipapam, uel Clementem III. 
[MÉNARD, Histoire de Nîmes, Paris, 1750, in-4o, t. I, Preuues, 15.]

URBANUS episcopus, seruus seruorum Dei, dilecto in Christo filio COLOMANNO, magnifico Ungarorum regi, salutem et apostolicam benedictionem.

Audientes magnificentiam tuam omnipotentis Dei dispositione ad Ungarici regni regimen esse prouectam,  gaudio non modico exsultamus. Retulit enim nobis uenerabilis filius noster Odilo, S. Aegidii abbas, strenuitatem tuam, preter secularem qua precellis industriam, Scripturis etiam ecclesiasticis eruditam, et quod potissimum iudiciariam condecet potestatem, sanctorum canonum pollere scientia. Unde oportet te, fili in Christo carissime, supra ceteros qui te in eiusdem regni regimine precesserunt, tam pro tua quam pro commissorum tibi populorum salute curam gerere. Et potentes enim, ut diuina Scriptura pronuntiat, potenter tormenta patientur; et cui plus datur, plus profecto exigitur. Erige igitur, o rex, uexillum catholice fidei gloriosum, quod secularibus regni tui uexillis uictoriam debeat et gloriam comparare. Iam diu  enim Ungarorum populi errorum deuia secuti sunt, et derelictis sue salutis pastoribus, alienorum gregum uestigiis adheserunt. Reminiscat tunc strenuitas tua religiosi principis Stephani, qui generis tui primus a sancta Romana et apostolica Ecclesia fidei religionem suscepit, et regularis dignitatis iura permeruit. Quanto enim amplius te diuini dispositione iudicii in terra dignitate prouectum intelligis, tanto humilius debes potestatis diuine principibus, Petro ac Paulo, fili carissime, obedire, et eorum ecclesie subiectionem et honorem a prefato principe institutum fideliter exhibere. Nulla te pseudoapostolorum qui eorum ecclesiam inuaserunt, uenena corrumpant; nulla peruersitas a uera religione seducat. Nec enim latere te credimus heresiarcham Guibertum  ab omnibus ubicunque catholicis excommunicatum atque damnatum, qui contra diuine legis scita, contra Euangelii statuta, contra sanctorum canonum decreta, uiuentis patris ac domini cubile ascendit, et Gregorii septimi apostolice memorie pontificis cathedram inuasit, matrem fidelium omnium Romanam Ecclesiam incestauit: sed furem eum et latronem existere per diuine clarificationis causam totus pene iam orbis agnoscit. Quid etiam in Henricum huiusce iniquitatis et presumptionis auctorem diuine maiestatis iustitia operata sit et operetur, ad tuam existimamus notitiam peruenisse. In sensum enim reprobum datus et ea que non conueniunt, imo que Deo et hominibus exsecrabilia sunt operans, publicis est expositus ignominiis. In illo nimirum  illud quodammodo diuine Scripture impletum uidetur elogium, »Quid superbit terra et cinis,« quia in uita sua proiicit intima sua. Ipsi quippe quos intimos habuerat, quos tanquam sua uiscera diligebat, non tantum familiares, sed ipse etiam filius, pro suis eum abominationibus exsecrati, ab eius se consortio sequestrarunt. Iam per Dei misericordiam et iudicium principalem illam regni sui partem per quam Romane Ecclesie incubabat amisit. Inter has diabolice persecutionis procellas, iam diu regnum tuum ab apostolice sedis obedientia desciuit, et erroris huius principibus administris, deditum per latioris uie deuia seductum est. Nec tandem ad eius populi uelamen auferendum, personam  tuam diuina, ut credimus, gratia sublimauit. Unde nos quibus, licet indignis, pro apostolice sedis ministerio Ecclesiarum omnium sollicitudo imminet, quia Grecis et barbaris, sapientibus et insipientibus debitores sumus, tuam super his prudentiam duximus admonendam: tui profecto animi uoluntatem agnoscere utrum ad salutem regni tui et ad populi tui eruditionem apostolice sedis, apocrisiarios destinari consentias. Ad cuius uidelicet operis ministerium supradictum beati Aegidii abbatem cooperatorem predestinauimus. Super hoc ergo negotio certam tui animi uoluntatem nobis per latorem presentium rescriptis tuis intimare non differas. Porro de nobis ita tuam excellentiam confidere uolumus, ut quidquid honoris, quidquid dignitatis  predecessor tuus Stephanus ab apostolica nostra Ecclesia promeruisse cognoscitur, certa deuotione exquiras, plena liberalitatis benignitate percipias, dummodo in unitate eiusdem apostolice Ecclesie firma stabilitate permaneas, et ei quidquid honoris, quidquid reuerentie, rex prefatus instituit, fideli benignitate deuotus exhibeas.

Datum uI Kal. Augusti.



CCuIII. Urbani II P. M. epistola ad Gebehardum episcopum Constantiensem, ut a Reitenbuchensibus quemdam monachum Scafhusensibus monachis restituendum curet. 
[PEZ, Thes. Anecd. uI, I, 297.]

URBANUS episcopus, seruus seruorum Dei, uenerabili  fratri G. CONSTANTIENSI episcopo, salutem et apostolicam benedictionem.

Inter Scafusensium et Reitenbuchensium congregationes quare et quam diutina discordia fuerit, fraternitati tue liquido patet. Nuper cum Turonis essemus, per filium nostrum Manegoldum, magistrum scholarum, pacificos eos audieramus. Communis autem filius Gerardus, Scafusensis monachus ueniens, eamdem apud nos querelam replicauit, quia uidelicet fratres illi monachum reddere noluerunt. Mandamus itaque dilectioni tue ut ad reformandam inter ipsos concordiam cum religiosis adhuc inuigiles. Quod si modo obedire contempserint, et post nostrarum litterarum acceptionem  infra dies XXX monachum illum pro quo inter eos discordia creuit, Scafusensi abbati non restituerint, eos deinceps nostra sententia noueris interdictos.

Data uII Id. Aug. apud Forum Cholcherii.



CCIX. Eiusdem pape epistola ad Odalricum, seu Udalricum, prepositum Reitenbuchensem.---De eadem re. 
[PEZ, ubi supra, p. 298.]

URBANUS episcopus, seruus seruorum Dei, dilectis filiis O. preposito, M. decano Reitenbuchensium, salutem et apostolicam benedictionem.

Iam dudum dilectionem uestram missis ac remissis litteris exhortati sumus exhortationibus, et preces adiecimus, ut cum uenerabili Scafusensium  abbate uel congregatione in pacem integram rediretis, restituto eis fratre quem ex eorum claustro dolosis circumuentionibus eduxistis. uos autem, quod religionem uestram minime decuit, et preces nostras spreuistis, et auctoritatem in nobis sedis apostolice paruipendistis. Quin etiam Deum, qui caritas est, offendistis, cum religiosos uiros ad reconciliationem uestram congregatos, et uenerabilem Scafusensium abbatem, solo caritatis intuitu in conspectu uestro humiliatum, irridere et proposita presumpsistis pollicitatione frustrari. Quam inobedientie et dolositatis culpam, qua deberemus austeritate persequi, uestram ipsorum prudentiam in cordis tabula legere non diffidimus. Post harum igitur litterarum acceptionem, nisi infra dies XXX  eidem abbati satisfeceritis, diuinorum deinceps officiorum . . . . . .



CCX. Epistola Urbani II pape ad Bononienses.---Eorum fidem laudat. Omnibus qui bello Hierosolymitano interfuerint, peccatorum ueniam proponit. 
[SAuIOLI, Annali Bolognesi. Bassano, 1784, in-4o, I, II, 137.]

URBANUS episcopus, seruus seruorum Dei, dilectis filiis catholicis in clero, populo Bononiensi salutem et apostolicam benedictionem.

Bonitati uestre gratias agimus quod inter schismaticos et hereticos constituti, quidam semper in fide catholica permansistis, quidam uero per Dei gratiam ueritate comperta et errorum deuia dimisistis,  et iam que catholice fidei sunt sapitis. Hortamur ergo in Domino dilectissimi, ut in ueritatis uia uiriliter incedatis et bonis initiis meliores euentus addere procuretis. Non enim qui ceperit, sed qui perseuerauerit usque in finem hic saluus erit. uenerabilem fratrem nostrum et cepiscopum Bernardum, quem pastorem uobis per manus nostras diuina prouidentia conferre dignata est, caritati uestre attentius commendamus ut si Deum diligitis in eius uicario ostendatis. Ipse enim de huiusmodi dixit: Qui uos audit, me audit. Nonnullos uestros in Hierusalem eundi desiderium concepisse audiuimus quod nobis plurimum complacere noueritis. Sciatis autem eis omnibus qui illuc non terreni commodi cupiditate,  sed pro sola anime sue salute et Ecclesie liberatione profecti fuerint, penitentiam totam peccatorum de quibus ueram et perfectam confessionem fecerint per omnipotentis Dei misericordiam et Ecclesie catholice preces, tam nostra quam omnium pene archiepiscoporum et episcoporum qui in Galliis sunt auctoritate dimittimus, quoniam res et personas suas pro Dei et proximi caritate exposuerunt, neque clericis uero, neque monachis sine episcoporum uel abbatum licentia illuc eundi concedimus facultatem. Porro episcopis cura sit ne parochianos suos sine clericorum consilio et prouisione dimittant. Iuuenibus etiam coniugatis prouidendum est ne temere tantum iter sine conniuentia uxorum suarum aggrediantur. Omnipotens Deus in suo uos timore et  amore corroboret, et ab uniuersis peccatis et erroribus absolutos ad summe caritatis et uere pietatis perducat intuitum.

Data Papie, XIII Kal Octob.



CCXI. Urbani II pape bulla, qua monialibus Cremonensibus Sancti Ioannis Euangeliste, omnia illarum iura confirmat. 
[MURATORI, Antiq. Ital. u, 809.]

URBANUS episcopus, seruus seruorum Dei, dilecte filie GISILAE, abbatisse monasterii Sancti Ioannis Euangeliste secus Cremonam, et post eam regulariter in eodem loco substituendis in perpetuum.

Desiderium quod ad religiosum propositum et  animarum salutem pertinere monstratur, auctore Deo sine aliqua est dilatione complendum. Tuis igitur tuarumque sororum uotis apostolice benignitatis aures paterno inclinamus affectu, et beati Ioannis Euangeliste monasterium, cui auctore Deo presidere dignosceris, Romane auctoritatis priuilegio communimus. Quod uidelicet monasterium Bernardus comes, et uxor eius Berta, sumptibus suis edificauerunt, et in manus reuerentissime memorie Gregorii septimi, predecessoris nostri, beato Petro et sancte eius Romane Ecclesie obtulerunt. Statuimus ergo ut quecunque bona eidem loco per supradictos comites uel fideles quoslibet de suo iure oblata sunt, uel in futurum largiente Domino offerri contigerit, uobis et iis que post uos successure sunt,  firma semper illibataque permaneant. Decernimus ergo ut nulli omnino hominum liceat eumdem locum temere perturbare, aut ei subditas possessiones auferre, minuere, uel temerariis uexationibus fatigare; sed omnia integra conseruentur earum pro quarum sustentatione et gubernatione concessa sunt, usibus omnimodis profutura; salua canonica iustitia Cremonensis episcopi, siquidem catholicus fuerit, et communionem et gratiam apostolice sedis habuerit. Cui tamen omnino non liceat idem monasterium pregrauare, aut exactionem uel consuetudinem, que libertati et quieti monastice noceat, sororibus illic uiuentibus irrogare. Sane ad indicium huius percepte a Romana Ecclesia protectionis, per annos singulos Mediolanensis monete denarios duodecim Lateranensi  palatio persoluetis. Si quis igitur in crastinum archiepiscopus aut episcopus, imperator aut rex, princeps aut dux, comes, uicecomes, iudex, aut ecclesiastica quelibet secularisue persona, hanc nostre constitutionis paginam sciens, contra eam temere uenire tentauerit, secundo tertioue commonita, si non satisfecerit emendatione congrua, potestatis honorisque sui dignitate careat, reamque se diuino iudicio existere de perpetrata iniquitate cognoscat, et a sacratissimo corpore et sanguine Dei et Domini ac Redemptoris nostri Iesu Christi aliena fiat, atque in extremo examine districte ultioni subiaceat. Cunctis autem eidem loco iusta seruantibus sit pax Domini nostri Iesu Christi quatenus et hic fructum  bone actionis percipiant, et apud districtum iudicem premia eterne pacis inueniant.

Ego URBANUS, catholice Ecclesie episcopus, subscripsi.

Datum Cremone per manum Ioannis, sancte Romane Ecclesie diaconi cardinalis, XuII Kalendas Nouembris, indictione u, Incarnationis Dominice anno 1096, pontificatus autem domni Urbani secundi pape nono.



CCXII. Urbani II epistola ad Alexium Constantinopolitanum imperatorem.---De expeditione in terram sanctam, et de cruce suscipienda. 
[MANSI, Concil. XX, 660.]

 URBANUS secundus, Romanus pontifex, ALEXIO, Constantinopolitano imperatori, etc.

Cum statutum fuisset ad Clarum montem Aruernie ut communibus uotis bellum aduersus Sarracenos gereretur, tanta hominum multitudo cruce signata est, ut ad trecenta hominum millia censa fuerint. Ducum autem fortissimorum tantus ardor, ut de recuperanda Hierosolyma multum sperare debeamus. Primus omnium Petrus eremita innumerabilibus se ducem prebuit, cui Godefredus, Eustachius et Balduinus fratres, Bolionii comites, se addiderunt, maiores etiam copias parauerunt. Hinc Podiensis episcopus belli dux, et Raimundus Sancti Aegidii comes, inde Hugo Magnus, Philippi Francorum regis frater, et Robertus Northmannie, et alter  Robertus Flandrie, et Stephanus Carnuti comites. Quid dicam de Boamundo ipso qui ingenti animi magnanimitate iis se comitem adiunxit cum septem millibus delecte iuuentutis Italice, relicta fratri rerum omnium cura, quo cum diu bello contenderat? Ad hos belli maximos apparatus unum illud imprimis est necessarium, ut tuo presidio commeatuque tante copie iuuentur. Quare ab te peto maiorem in modum, ut quibuscunque rebus poteris iustissimo bello gloriosoque faueas. Illud autem, tametsi non dubitem abs te curatum iri, uolui tamen te per litteras nostras scire id mihi et uniuerse Christiane reipublice iucundissimum fore. uale.

Rome, etc.



CCXIII. Urbani epistola ad Gerardum Taruannensem.---Canonum contemptores excommunicandos esse 
[Iuo, Decret., Iu, c. 219.]


Canonum contemptores excommunicandi sunt et damnandi, quandoquidem a sacris altaris mysteriis est remouendus qui sacris non uult obedire canonibus.



CCXIu. Urbanus monasterii Cluniacensis libertates et priuilegia confirmat augetque. 
[Biblioth. Cluniac., p. 520.]

URBANUS episcopus, seruus seruorum Dei, uenerabili  fratri HUGONI, Cluniacensi abbati, eiusque successoribus regulariter substituendis in perpetuum.

Cum omnium fidelium petitionibus et necessitatibus subuenire debeat apostolice caritatis gratia, multo magis his est impertienda eius beneficii clementia, quos singulariter filios se gaudet habere Romana mater Ecclesia. Inter quos quoniam Cluniacensis congregatio, diuino carismate ceteris imbuta plenius, ut alter sol enitet in terris, adeo ut his nunc temporibus ipsi potius conueniat quod a Domino dictum est, uos estis lux mundi, eo magis, o carissime frater Hugo, sublimitatis apostolice auctoritas cogitur prebere uestris petitionibus assensum; cum etiam pro sanctimonia uite desideriis  uestris parere nouimus Auctorem omnium. Ea propter quidquid libertatis, quidquid tuitionis, quidquid auctoritatis predecessores nostri Ecclesie Romane pontifices, presertim apostolice memorie Gregorius uII, uestro monasterio et locis ad id pertinentibus contulerunt. Nos quoque presenti decreto auctore Deo confirmamus, scilicet ut cuncta loca et monasteria ad Cluniacense cenobium pertinentia, que ab aliquibus fidelibus Christianis, regibus, episcopis, ducibus, comitibus seu principibus, eidem loco sunt concessa, et ab antecessoribus tuis acquisita, et quecunque ad eumdem locum aliquo modo pertinere uidentur, uel in posterum dabuntur, siue terre, siue ecclesie, siue decime, et quecunque quorumcunque beneficia fidelium, absque ullius  contradictione cum magna quiete et securitate tu et tui possideatis, et per te uniuersi successores tui in perpetuum. Necnon sub diuini iudicii promulgatione, et confirmatione, et anathematis interdictione corroborantes decreuimus ut nullus episcopus, seu quilibet sacerdotes in eodem uenerabili cenobio, neque omnino in aliquo loco huic subdito pro aliqua ordinatione seu consecratione altaris, uel ecclesie, presbyterorum, uel diaconorum missarumque celebratione, nisi ab abbate eius cenobii, uel prioribus eidem cenobio subditis inuitatus fuerit, uenire ad agendum presumat. Sed liceat monachis tuis ubicunque positis, cuiuscunque uoluerint ordinationis gradum suscipere ubicunque  tibi et aliis uestrisque successoribus placuerit. Interdicimus autem sub simili anathematis promulgatione, ut neque Cluniacum, neque loca ad id pertinentia ubicunque episcopi uel sacerdotis deprimantur interdictionis titulo, seu excommunicationis uinculo uel anathematis. Non enim patitur sedis sancte apostolice auctoritas, ut ullius cuiuscunque persone obligatione proscindatur a se cuilibet concessa libertatis potestas. Non igitur fratres tui et monachi, ubicunque, cuiuscunque episcopi uel maledictionis, uel excommunicationis, seu interdictionis uinculo teneantur astricti.

Quod si quis sciens hanc nostram paginam, contra hanc facere presumpserit, auctoritate beati Petri, cui Conditor omnium ligandi atque soluendi potestatem  commisit, ecclesia uestra et ipsi monachi absoluantur. Et is quicunque sit, qui apostolice sedis filium ligare, siue maledicere contra decretum nostrum uoluerit, maledictione perpetua ligetur, anathematizetur, condemnetur. Si qua uero competens ratio aduersus quidquam mouerit, et hoc aliter determinari uel diffiniri nequiuerit, iudicium apostolicum, quod nulli preiudicium pretendere patitur, super hoc patienter prestoletur, et humiliter requiratur. Liceat quoque uobis seu fratribus in ecclesiis uestris presbyteros eligere, ita tamen ut ab episcopis, uel ab episcoporum uicariis animarum curam absque uenalitate suscipiant, quas si committere illi, quod absit, ex prauitate noluerint, tunc presbyteri ex apostolice sedis benignitate officia  celebrandi licentiam assequantur. Ecclesiarum uero, seu altarium consecrationes ab episcopis in quorum diecesibus sunt, locorum uestrorum fratres accipiant; siquidem gratis ac sine prauitate uoluerint exhibere. Alioquin a catholico, quem malueritis, episcopo consecrationum ipsarum sacramenta suscipiant.

Decernimus etiam illius cuius uice, quamuis indigni, fungimur, et auctoritate sancimus, ut idem locus et loca ei subdita omnibus ob salutem confugientibus sint misericordie sinus, sint totius pietatis et salutis portus; obtineat in iis locum iustus, nec repellatur penitere uolens iniustus; prebeatur innocentibus caritas mutue fraternitatis,  non negetur offensis spes salutis et indulgentia pietatis. Et si aliquis etiam cuiuscunque obligatus anathemate eumdem locum uel loca ei subdita expetierit, siue pro corporis sepultura, seu alterius utilitatis ac salutis gratia, minime a uenia et optata misericordia excludatur, sed oleo medicamenti salutaris fouendus benigniter obligetur, quia et iustum sic est, ut in domo pietatis et iusto prebeatur dilectio sancte fraternitatis, et ad ueniam confugienti peccatori non negetur medicamentum indulgentie et salutis. Sit autem omnibus ibi aduenientibus causa salutis hic et in perpetuum, diuine miserationis et pietatis refugium, et apostolice benedictionis et absolutionis presidium. Hanc etiam uobis prerogatiuam concedimus ut quisquis ad uos alieni monasterii monachus pro uite melioratione  transierit, licenter recipiatur, remotis prioris loci querimoniis, ut, largiente Domino, salutis quam querere uidetur apud uos potiatur effectu. Clericos quoque regulares, quos canonicos uocant, qui uel in locis suis saluari non possunt, uel pro necessitatibus ad loca uestra confugiunt, suscipiendi, et uestrum propositum admittendi licentiam impertimur. Decernimus preterea, et omnino constituimus, ut predicti loci obeunte abbate, non ibi alicuiuscunque persone uiolentia constituatur ordinandus, sed ab ipsa congregatione loci secundum timorem Dei et institutionem legislatoris Benedicti, Pater qui sibi preesse debeat, eligatur, atque ad eum ordinandum qualiscunque illis placuerit  episcopus aduocetur. Preterea contituimus ut nulli omnino hominum liceat uestrum uenerabile cenobium et loca ei subdita temere perturbare, sed eorum ecclesie, decime, possessiones et bona cetera, que pro animarum salute iam donata sunt, uel in futurum, Domino miserante, donari contigerit, firma uobis uestrisque successoribus et illibata permaneant. Si qua igitur ecclesiastica secularisue persona hanc nostram constitutionem sciens, contra eam temere uenire tentauerit, secundo tertioue commonita, si non satisfactione congrua emendauerit, potestatis honorisque sui dignitate careat, reamque se diuino iudicio existere de perpetrata iniquitate cognoscat, et a sanctissimo corpore et sanguine Dei, et Domini Redemptoris nostri Iesu  Christi aliena fiat, atque in extremo examine districte ultioni subiaceat. Cunctis iusta eidem cenobio suisque locis seruantibus sit pax Domini nostri Iesu Christi, quatenus hic fructum bone actionis percipiant, et apud districtum iudicem premia eterne pacis inueniant. Amen.

Datum Laterani u Idus Ianuarii, indictione u.



CCXu. Urbani II pape epistola ad clerum et populum Tranensis Ecclesie. 
[Acta sanctorum, t. I Iun., p. 249.]

URBANUS episcopus, seruus seruorum Dei, clero et ordini, nobilibus et plebi Trani consistentibus, salutem  et apostolicam benedictionem.

Cum largiente Domino nuper cum magna episcoporum abbatumque frequentia synodale concilium ageremus, uenerabilis frater noster Bisantius, uestre ciuitatis archiepiscopus, uenerabilis uiri Nicolai  nonnulla miracula coram uniuerso concilio scripto edita recitauit, et eumdem Dei hominem, auctoritate nostra, in sanctorum catalogo annumerari instantissime postulauit. Nos igitur causam ipsam eidem fratri nostro commisimus, de eius nimirum probitate ac scientia nichil hesitantes, ut quod ei reuelante Domino uisum fuerit, maturiori deliberatione constituat; ad laudem et gloriam illius qui gratuita misericordia famulos suos mirifice gratificare consueuit.



CCXuI. Urbani II epistola ad Hugonem archiepiscopum Lugdunensem. 
[BALUZ., Miscell. edit. Luc. II, 180.]


URBANUS episcopus, seruus seruorum Dei, uenerabili fratri et cepiscopo HUGONI, apostolice sedis legato, salutem et apostolicam benedictionem.

Quod de Guapicensi seu Diensi cepiscopis prudentiam tuam egisse significasti nobis admodum gratum est, et si iam amplius actum esset, gratius haberemus, ut et Guapensis ab incubantis porci faucibus erueretur, et Diensis pastore quem appetit frueretur. In Ecclesia Lemouicensi nil potestatis confratri nostro  A. nos dedisse cognoscas, nisi quod cum ab ipso pro eadem Ecclesia rogaremur, ut apud comitem Lemouicem consuleret pro ampliori familiaritate precipimus. Electionem igitur siue consecrationem illic non iure factam nos quidem irritam habemus, sed adhuc sententiam pro non spernenda domni patris nostri Cluniacensis abbatis postulatione distulimus. Suppliciter enim exorauit ne in fratrem illum impatienter ageremus. Nos autem in nullo legationis tue ius operante Domino minuemus, et que dictante iustitia oris nequaquam per nos suo robore cessabunt. De Aurelianensi quod statuisti et nos statuimus, siquidem que de eo tam apud nos quam apud te allegata sunt uera esse constiterit. Quod autem de Senonensibus clericis postulasti libentius exsequemur,  si clerici ipsi pro electi sui causa ad nos forte peruenerint. De Beluacensi etiam quod egisti nobis omnino non displicet, quia pro personis nullis sanctos canones uolumus aut impune prestante Domino patimur conculcari. Pro causa Cluniacensis monasterii strenuitatem tuam sollicitam uolumus, ut cum a domino abbate requisitus fueris, de duce Burgundie, de Aimone Borbonensi, qui eos acriter molestant, congruentem iustitiam exsequaris. De statu nostro nobiscum Deo gratias age, quia usque ad Urbem cum Com. M. pacifice uenimus, urbem honestissime cum procedentium stipatione frequentissima introiuimus. Urbem ipsam maiori iam ex parte habemus. Synodum Laterani solemniter  celebrauimus. Ciues nobis et regiones omnes sacramentis astringimus. Gratias Deo, honeste, tute, alacriter sumus. uos nobiscum Deo gratias agite, et pro nobis eius misericordiam exorate, neque inter hec matri uestre Romane Ecclesie subuenire attentius negligatis.



CCXuII. * Urbanus Petro Aragonensium et Pampilonensium regi ceterisque earum regionum fidelibus ecclesiam Pampilonensem commendat. 
[RUINART, uita Urbani, p. 282.]




CCXuIII. Urbanus Oderisio, cardinali Ecclesie Romane et abbati monasterii Casinensis, a sese consecrato, monasterium Glannafoliense, monachis Fossatensibus adiudicatum restituit. 
[MANSI, Concil. XX, 928.]


URBANUS episcopus, seruus seruorum Dei, reuerentissimo et carissimo fratri ODERISIO, nostris per Dei gratiam manibus et in cardinalem sancte Romane Ecclesie sacerdoti, et in abbatem Casinensis monasterii consecrato, eiusque successoribus regulariter substituendis in perpetuum.

Pater et princeps monachice institutionis, gratia et nomine Benedictus, discipulum suum beatissimum Maurum ob religionis studium docendum et augendum in Gallias destinauit, sicut in eorum gestis luce clarius reperimus, qui ad loca destinata  perueniens monasterium quod Glannafolium dicitur in Andecauensium diecesi, diuina gratia prosequente, construxit, quod Casinensi cenobio, unde prodierat, commisit, ubi cum plurimis uirtutum insignibus, cooperante Domino, effulsisset, Bertulfum discipulum suum abbatem substituens, monachis Casinensibus qui una secum uenerant super eum sollicitius inuigilare precepit, ne in aliquo a rectitudine regularis tramitis deuiaret, sicque temporalis uite finem sortitus est, ac sepultus. Post nonnulla igitur annorum curricula, peccatis exigentibus, idem monasterium a Gaidulfo quondam destructum, sed postmodum religiosorum uirorum studio reparatum. Eo itaque tempore uenerande memorie Adrianus papa simul cum Carolo, rege Francorum et patritio  Romanorum, prefatum monasterium Glannafoliense uenerabili Theodemario Casinensi abbati super hac re querimoniam facienti, cognita ratione restituit, atque auctoritate apostolica confirmauit. uerum quia Dei iudicia abyssus multa, iam dictum cenobium barbarorum incursu uastatum iterum et destructum asseritur. Depopulationis ergo illius barbarice solitudine permanente, illustrium principum studio prouisum fuit quatenus Glannafoliensis locus, monachice tunc quieti incongruus, per Fossatenses monachos disponeretur; que quidem dispositio usque ad tempora nostra immobiliter perdurauit. Ceterum cum Fossatensis etiam locus ab obseruatione religionis desiisset, Glannafoliensis ecclesia  per loci ipsius prepositos non tam disposita quam dissipata diutius uidebatur. Contigit autem diuine dispositione clementie, cum pro ecclesiasticis causis in Gallias transissemus nos locum illum cum confratribus nostris episcopis et Romane Ecclesie cardinalibus uisitasse. Fratrum igitur Deo seruientium illic et circum habitantium nobilium uirorum nos turba circumstetit super dissipatione multimoda conquerentium que ab his inferebatur, quorum eos oportuerat industria gubernari; adiecte his sunt communis filii nostri Ioannis, S. Romane Ecclesie diaconi cardinalis, et uestri Casinensis cenobii monachi, pro parte tua et uenerabilis fratris nostri Goffridi Andecauensis episcopi, et filii nostri Fulconis Andecauensis comitis preces, proprium loci illi abbatem sub ditionem Casinensis ecclesie auctoritate  sedis apostolice restitui postulantium, nec parum in breui profectum loco euenturum sperabant, et de tricesimo, qui nunc inerat, monachorum numero, repente ampliorem futurum, siquidem a Fossatensium erepti tyrannide abbatis proprii regimine fruerentur. Proinde Fossatensibus monachis diem certum statuimus, quo se nostre audientie, si habentes priuilegiis presentarent.

Considentibus ergo nobiscum in Turonensi ecclesia archiepiscopis, episcopis et abbatibus, numero quadraginta quatuor, facta de hoc negotio questione, chartam nobis predicti fratres in communi audientia presentarunt, quasi Romani pontificis Adriani, que omnino falsa manifestis est indiciis comprobata. Placuit  itaque cunctis in commune fratribus qui consederant, quandoquidem in Fossatensi monasterio religionis obseruantia iam per tempora loca [f., longa] defecerat, et Glannafoliensis locus per eos non meliorationi, sed deteriorationi uidebatur expositus, cessante causa etiam cessaret effectus, et Glannafoliensibus monachis abbatis cardinalis solatium redderetur. Et tunc ergo communi decreto sancimus, et nunc per presentis priuilegii paginam legitimum sempiternum apostolica auctoritate statuimus, ut in loco illo uenerabili sepe superius nominato cardinalis abbas perpetuis temporibus habeatur, salua per omnia reuerentia, et obedientia matris sue ecclesie Casinensis. Predecessorum nostrorum ergo Romanorum pontificum Adriani et  Nicolai uestigia comitantes, prenominatum Glannafoliense cenobium cum omnibus pertinentiis suis, salua libertate et dignitate eiusdem loci, tibi tuoque Casinensi monasterio presentis nostri priuilegii pagina cum omnibus possessionibus suis confirmamus. In quibus hec propriis duximus nominibus adnotanda. In primis uilla Blazon, etc. Statuimus etiam ut obeunte Girardo nunc eius loci abbate, nullus ibi subreptionis astutia uel uiolentia preponatur, nisi quem fratres communi consensu, uel fratrum pars consilii sanioris secundum B. Benedicti regulam elegerint, apud Casinum secundum tenorem priuilegiorum suorum benedicendum. Quod si forte, quod euenire uix credimus, in ipsa congregatione aliquis ad hoc officium idoneus non reperitur,  de Casinensi cenobio abbatem sibi eligant ibidem similiter benedicendum, sicque preposituram Casinensem et uicariatum eiusdem Casinensis abbatis per totam Galliam accipiens ad suum cenobium redeat. Omnibus autem quinque annis limina B. Benedicti Casinensis uisitet, in Mauri loco resideat in Casino, et in omnibus cellis eius super eum nullus abbas sedeat, et nulli alio loco, nisi tantum Casinensis subdatur. Si quid uero de ordine monastico tractandum fuerit arbitrio tam prepositi Casinensis, quam et abbatis B. Mauri disponatur. Insuper autem presenti priuilegio supradictum locum una cum omnibus suis pertinentibus, ecclesiis et possessionibus per totum orbem roboramus, atque ut nullius alterius ecclesie, uel episcopi, nisi Casinensis ecclesie  ditionibus submittatur, auctoritate apostolica interdicimus. Quecunque preterea in futurum siue concessione pontificum, siue liberalitate principum uel oblatione fidelium iuste atque canonice poteritis adipisci, firma eidem loco et illibata permaneant. Decernimus ergo ut nulli omnino hominum liceat idem cenobium temere perturbare, aut eius possessiones auferre uel ablatas retinere, minuere uel temerariis uexationibus fatigare; sed omnia integra conseruentur eorum pro quorum sustentatione ac gubernatione concessa sunt usibus omnibus modis profutura; sepulturam quoque eiusdem loci liberam esse facimus, ut eorum qui illic sepeliri deliberauerint deuotioni et extreme uoluntati nullus obsistat.  Si qua sane in crastinum ecclesiastica, secularisue persona hanc nostre constitutionis paginam sciens, contra eam temere uenire tentauerit, secundo tertioue commonita, si non satisfactione congrua emendauerit, potestatis honorisque sui dignitate careat, reamque se existere diuino iudicio de perpetrata iniquitate cognoscat, et a sanctissimo et sacratissimo corpore et sanguine Dei et Domini Redemptoris Iesu Christi aliena fiat, atque in extremo examine districte ultioni subiaceat. Cunctis autem eidem uestroque cenobio iusta seruantibus sit pax Domini nostri Iesu Christi, quatenus et hic fructum bone actionis percipiant et apud districtum iudicem premia eterne pacis inueniant; amen, amen.

Scriptum per manum Petri, scriniarii sacri palatii.

 Data apud Tarracinam per manum Ioannis, S. R. E. diaconi cardinalis, XII Kal. Aprilis, indictione u, anno Dominice Incarnationis 1097, anno autem pontificatus domni pape Urbani secundi X.



CCXIX. Urbanus II papa sacrum Casinense cenobium eiusdemque bona ab omni iurisdictione liberum sub sancte Romane Ecclesie protectione confirmat, ceterisque per Occidentem monasteriis preferendum esse declarat. 
[MARGARINI, Bullar. Casin., t. II, p. 119.]

URBANUS episcopus, seruus seruorum Dei, reuerentissimo ac carissimo fratri ODERISIO, nostris per Dei gratiam manibus, et in cardinalem sancte Romane  Ecclesie et sacerdotem, et in abbatem Casinensis monasterii consecrato eiusque successoribus regulariter substituendis in perpetuum.

Preter generale caritatis debitum, preter singularem uestri cenobii prerogatiuam, que in monastice legis latione, et latore sanctissimo Benedicto, uniuersorum per Occidentem monasteriorum caput a Domino institutum est; illa etiam benignitatis magnificentia, que semper, et nostris precipue temporibus, congregatio uestra, sancte Romane subuenit Ecclesie, multum nos eidem loco fore compellit obnoxios. Is enim locus, nostrorum pauperum releuatio, fugientium refugium, fessorum sedis apostolice filiorum requies indefessa permansit et permanet. Et nos ergo tam diuine constitutionis,  quam et fraterne benignitatis dulcedini respondentes, locum ipsum, et uniuersa ad eum pertinentia, quieta semper, omnium mortalium iugo libera permanere, et sub solius sancte Romane Ecclesie iure ac defensione perpetua haberi decernimus. Sed predecessorum nostrorum munimina Casinensi cenobio collata, proprium robur obtineant. Eorumdem et nos uestigiis insistentes, Casinense cenobium ceteris per Occidentem cenobiis preferendum asserimus, et tam te quam successores tuos in omni conuentu episcoporum, seu principum, superiorem omnibus abbatibus consedere, atque in omnibus iudiciis priorem ceteris tui ordinis iuris scientiam proferre sancimus. Si quis sane in crastinum  archiepiscopus aut episcopus, imperator aut rex, princeps uel dux, comes, uicecomes, iudex aut ecclesiastica seu secularis persona, hanc nostre constitutionis paginam sciens, contra eam temere contraire tentauerit, secundo tertioue commonita si se non satisfactione congrua emendauerit, honoris sui dignitate careat, reamque se diuino iudicio existere de perpetrata iniquitate cognoscat, et a sacratissimo corpore, et sanguine Dei et Domini Redemptoris nostri Iesu Christi aliena fiat; atque in extremo examine districte ultioni subiaceat. Cunctis autem eidem loco iusta seruantibus, sit pax Domini nostri Iesu Christi, quatenus et hic fructum bone actionis percipiant et apud districtum iudicem premia eterne pacis inueniant. Amen, amen.

 Scriptum per manum Petri scriniarii sacri palatii.

Datum Laterani per manum Ioannis, sancte Romane Ecclesie diaconi cardinalis, Iu Kalendas Aprilis, anno Dominice Incarnationis 1097, anno autem pontificatus domni Urbani pape II decimo.



CCXX. Priuilegium Urbani II pape ad S. Hugonem pro immunitate cellarum Cluniacensium et interdicto, ac libertate conuocandi apud Cluniacum quem uoluerit antistitem ad chrisma conficiendum et oleum benedicendum. 
[Bullar. Cluniac., 28.]

URBANUS episcopus, seruus seruorum Dei, reuerentissimo  fratri HUGONI abbati, et uniuersis Cluniacensis cenobii fratribus, salutem et apostolicam benedictionem.

Quoniam abundante iniquitate refrigescit caritas multorum, oportet nos pro loci nobis diuinitus commissi regimine paucorum, id est seruorum Dei religioni attentius prouidere. Per illos enim plerisque in locis serui Dei et monachi perturbantur, per quos potissimum eos foueri ac protegi expediret. Que nimirum culpa nonnullos nostri temporis episcopos respicit, qui dum terrenis inhiant, eos qui terrena uidentur despexisse perturbant. Quorum profecto molestiis per apostolice sedis dispensationem duximus obuiandum; quatenus opitulante Deo a secularibus tumultibus liberi, tam pro nobis, quam et pro  ipsis, et uniuersis Christi fidelibus exorare sollicitius ualeatis. Presenti igitur constitutione sancimus, ne cellarum uestrarum ubilibet positarum fratres pro uicinarum diecesum interdictione, uel excommunicatione diuinorum officiorum suspensionem patiantur, sed tam monachi ipsi, quam et famuli eorum, qui uidelicet monastice se professioni deuouerunt, clausis ecclesiarum ianuis, non admissis diecesanis, diuine seruitutis officia celebrent, et sepulture debita peragant. uobis preterea, qui in ipso Cluniacensi cenobio commoramini, licentiam indulgemus ut ad chrisma conficiendum, siue oleum benedicendum uestris uestrorumque usibus, quem malueritis catholicum episcopum aduocetis, qui nostra fultus auctoritate que postulant indulgeat. Si quis uero  episcopus, uel episcoporum minister, super his molestiam uobis ingerere, et nostris constitutionibus obuiam ire presumpserit, pro sedis apostolice contemptu, secundum beati Gelasii sententiam, sui erit ordinis et honoris elisor.

Scriptum per manus Lanfranci, notarii sacri palatii.

Datum Laterani per manum Ioannis, sancte Romane Ecclesie diaconi cardinalis, Xu Kalendas Maii, indictione u, anno Dominice Incarnationis 1097, pontificatus autem domni Urbani pape secundi anno decimo.



CCXXI. * Urbanus II Ecclesie Aruernensis priuilegia et possessiones confirmat, »statuitque ut eius Ecclesie antistes in ordinatione metropolitani Bituricensis primum locum obtineat.« 
[RUINART, uita Urbani, p. 285.]





CCXXII. Urbani II pape epistola ad Raimundum Ausciensem archiepiscopum.---Aduersus clericos, qui cemeterium S. Orientii uiolauerant. 
[Dom BOUQUET, Recueil, t. XIu, p. 725.]

URBANUS episcopus, seruus seruorum Dei, dilecto fratri R. [RAIMUNDO], Auxiensi archiepiscopo, salutem et apostolicam benedictionem.

Cum in Auxiensi metropoli per Romanam Ecclesiam nouiter sis ordinatus, sedis apostolice decretis obedire te irrefragabiliter oportet. Mandamus ergo  fraternitati tue ut de clericis sedis tue, qui cemeterium quod beati pape Leonis et nostro decreto ecclesie Beati Orientii firmatum fuerat, uiolauerunt, iustitiam facere canonica equitate procures. De cetero et teipsum et tue sedis clericos ita custodias, ut Romane Ecclesie decreta inconuulsa apud uos, Domino largiente, conseruentur et integra.

Data Rome, III Kalendas Maii.



CCXXIII. Salmoriaci pagus Ecclesie Gratianopolitane asseritur. 
[RUINART, uita Urbani, III, 366.]

URBANUS episcopus, seruus seruorum Dei, reuerentissimo fratri et cepiscopo HUGONI, apostolice  sedis uicario, salutem et apostolicam benedictionem.

Quam arroganter, quam indigne aduersus nos et sanctam Romanam Ecclesiam frater noster uiennensis archiepiscopus Guido se habuerit, scientiam uestram nequaquam latet; preter cetera uero ceruicem suam aduersus humilitatem nostram adeo sustulit, ut et Romanensem abbatiam a nobis interdictam reinuaderet, et fratri nostro Gratianopolitano episcopo ecclesias quas nobiscum ipse restituerat sine iudicio reauferret. Tuam ergo fraternitatem pro nobis omnino ad iustitiam excitari precipimus. Sentiat ut adamantem et silicem faciem tuam, remotaque preterite lenitatis reuerentia, omnino secundum iustitiam Gratianopolitane Ecclesie sua  iura restituas, et apostolice sedis iniurias ulciscaris, in episcoporum mutationibus hactenus nimis lenis pro apostolice mansuetudinis gratia Gallicanorum petitionibus condescendimus, deinceps autem id penitus precaueri precipimus, neque enim Nicene synodi, quam eque ut sanctum Euangelium ueneramur, auctoritatem huiusmodi occasionibus euacuari ulterius patiemur.

Data Lateranis II Nonas Iunii.



CCXXIu. Urbani II pape epistola ad Bertrandum Narbonensem archiepiscopum.---Ecclesie Narbonensis priuilegia corroborat. 
[D. BOUQUET, Recueil, t. XIu, p. 727.]

 URBANUS episcopus, seruus seruorum Dei, dilecto in Christo fratri BERTRANDO, Narbonensi archiepiscopo, perpetuam salutem in Domino.

Potestatem ligandi atque soluendi in celis et in terra B. Petro eiusque successoribus, auctore Deo, principaliter traditam illis Ecclesia uerbis agnoscit, quibus Petrum est Dominus allocutus: Quecunque ligaueris super terram, erunt ligata et in celis, et quecunque solueris super terram, erunt soluta et in celis . Ipsi quoque et proprie firmitas et aliene fidei confirmatio, eodem Domino auctore, prestatur, cum ad eum dicitur: Rogaui pro te, ut non deficiat fides tua. Et tu aliquando conuersus confirma fratres tuos . Oportet ergo nos, qui, licet indigni, Petri sedem uidemus  habere, praua corrigere, recta firmare, et in omni Ecclesia ad eterni arbitrium iudicis sic disponenda disponere, ut de uultu eius iudicium nostrum prodeat, et oculi nostri uideant equitatem. Fraternitatis igitur tue iustis petitionibus annuens, sanctam Narbonensem Ecclesiam, cui diuina largiente clementia presides, possidendam, regendam, ac disponendam presentis tibi decreti pagina confirmamus. Nos enim te in Nemausensi Ecclesia episcopum consecrauimus, et, exigente necessitate, ad tuam te transferri metropolim per suffraganeorum electionem auctoritatis nostre scriptis permisimus; quod nulli deinceps concedimus permittendum. Has igitur ciuitates eidem Ecclesie tue fraternitati sancimus  esse subiectas, Tolosam, Carcassonam, Elxam, Biterrim, Aydam, Magalonam, Nemausam, Uticem, Lugdeuem, saluo tamen in omnibus sedis apostolice iure. Preterea primatum Aquensis metropolis, que est Narbonensis secunda, et quidquid dignitatis uel honoris eamdem Narbonensem Ecclesiam antiquitus iure habuisse constiterit, nos quoque presentis decreti pagina inconcussum et inuiolabile perpetuo manere decernimus. Pallium autem fraternitati tue ad missarum tantum solemnia celebranda ex more concedimus, quo in subscriptis tibi solummodo licebit uti diebus, in epiphania, in omnibus B. Marie festiuitatibus, in cena Domini, in resurrectione Domini duobus diebus, in Ascensione Domini, in Pentecoste, in natiuitate B. Ioannis, in natalitiis  apostolorum omnium, in festo B. Martini, in solemnitatibus S. martyrum Iusti et Pastoris, ac Pauli confessoris, in consecratione episcoporum et ecclesiarum, in ordinatione clericorum. In quo quid ponderis tibi ac sollicitudinis iniungitur considerare te diligentissime conuenit. Huius enim indumenti honor humilitas atque iustitia est, etc.

Scriptum per manum Petri, scriniarii sacri palatii.

Datum Laterani, uIII Idus Nouembris, per manus Lanfranci, uicem agentis cancellarii, anno Dominice Incarnationis 1097, indictione uI, pontificatus autem domni Urbani II pape anno X.



CCXXu. Urbani II pape epistola ad Petrum Goffredi Aquensem archiepiscopum.---Mandat ut Narbonensi archiepiscopo, tanquam primati, reuerentiam exhibeat. 
[D. BOUQUET, Recueil, t. XIu, p. 728.]


URBANUS episcopus, seruus seruorum Dei, dilecto fratri Aquensi archiepiscopo, salutem et apostolicam benedictionem.

Frater noster Narbonensis archiepiscopus conquestus est super te, quod ei iure primatus obedire contemnas. Presentibus igitur litteris tue dilectioni mandamus ut Narbonensi Ecclesie reuerentiam debitam exsoluas; alioquin, tanquam apostotice sedis contemptor, apostolice sedis iudicio subiacebis.



CCXXuI. Urbani II epistola ad Hugonem Lugdunensem archiepiscopum.---Ut Aquensem archiepiscopum primati suo Narbonensi archiepiscopo obedire compellat. 
[UGHELLI, Italia Sacra, I, 1390.]


URBANUS episcopus, seruus seruorum Dei, dilecto fratri ALBERTO, uerulensi episcopo, eiusque successoribus canonice substituendis in perpetuum.

Iustis uotis assensum prebere, iustisque petitionibus aures accommodare nos conuenit, qui, licet indigni, iustitie custodes atque precones in excelsa apostolorum principis Petri et Pauli specula positi, Domino disponente uidemur existere. Tuis igitur, frater in Christo carissime Alberte, iustis petitionibus annuentes, S. uerulanam Ecclesiam, cui auctore  Deo presides, apostolice sedis auctoritate munimus. Statuimus enim ut quecunque eidem uenerabili loco a quibuslibet hominibus de proprio iure iam donata sunt, uel in futurum concessione pontificum, liberalitate principum, uel oblatione fidelium, Deo miserante, collata fuerint, firma tibi tuisque successoribus et illibata permaneant. uallis scilicet de Literana cum affinibus suis; lacus cum pertinentiis suis, Astianum, Pattena, Mundezanum, Paternum, casale, Cripte Anselmi, Cassianum cum eorum pertinentiis; ecclesia S. Crucis, S. Marie, que dicitur Rotunda, S. Archangeli, S. Marie de Paretis cum pertinentiis suis, Molendinum, quod est in Masena, cum pertinentiis suis, ecclesia S. Stephani, et S. uiti cum pertinentiis earum, ecclesia  SS. Cosme et Damiani, cum pertinentiis suis, ecclesia S. Angeli de Forgna cum siluis et territoriis suis, ecclesia S. Ioannis in territorio Frusinonis, que sita est iuxta flumen casam cum omnibus ad ipsum pertinentibus. Lacus de Masciano, et quidquid in territorio Surricis per authentica chartarum monumenta eidem uerulane Ecclesie pertinere cognoscitur. Per ipsam itaque tam tibi, quam tuis successoribus episcopali iure regenda perpetuo, ac disponenda concedimus, atque firmamus ciuitate uerulane cum omnibus adiacentibus Eccl. intus, uel foris Frusinonem, cum omnibus suis. Oppida Turricis, Larnaria, Paphen cum ecclesiis S. Petri, et S. Columbe, monasterium S. Syluestri. Ripas, Castrum, monte Nigrum, Fabrateriam cum finibus  et pertinentiis earum, Ceperannum, Cannetum, Castellum nouum, Strangulagallum, Carpenum, Montem S. Ioannis, cum eiusdem nominis monasterio. Ecclesia S. Petri de Arenula, S. Pudentiane, Babucum cum omnibus ecclesiis eidem castello adiacentibus. Duo preterea canonicorum monasteria; unum uidelicet S. Paterniani, alterum S. Petri de Canneto. Ecclesia S. Ioannis in Ceperano, et S. Magni cum omnibus aliis. Ecclesia S. Benedicti inter Castrum, et montem Nigrum sita cum suis omnibus pertinentiis. Ecclesia S. Angeli de Meruleta, et S. Stephani cum omnibus aliis, tue, tuorumque successorum dispositioni perpetuo subesse sancimus. In monasterio monachorum, quod dicitur SS. Ioannis  et Pauli, quidquid ad antiquum uerulani episcopi ius canonice pertinet, integrum uobis perpetuo seruari censemus, salua nimirum nostre S. R. Ecclesie reuerentia. Ad hec per presentis priuilegii paginam, apostolica auctoritate decernimus, ut nulli omnino hominum liceat eamdem Ecclesiam temere perturbare, aut eius possessionem auferre, aut sub cuiuslibet cause occasionisue specie minuere, siue suis usibus applicare, uel aliis quasi piis de causis pro sue auaritie excusatione concedere; sed omnia integre conseruentur, tam uestris quam clericorum ac pauperum usibus omnimodis profutura. Si quis igitur sacerdotum aut clericorum, imperatorum aut regum, principum aut ducum, comitum, uicecomitum, iudicum, uel quarumlibet magnarum paruarumque  personarum, hanc nostre constitutionis paginam sciens, contra eam temere uenire presumpserit, potestatis honorisque sui dignitate careat, reumque se diuino iudicio existere de perpetrata iniquitate cognoscat, et nisi ea que ab illo sunt male ablata, restituerit, uel digna penitentia illicite acta defleuerit, a sacratissimo corpore et sanguine Dei ac Domini redemptoris nostri Iesu Christi alienus fiat, atque in extremo examine districte ultioni subiaceat. Cunctis autem eidem loco iusta seruantibus, sit pax D. N. I. C., quatenus et hic fructum bone actionis percipiant, et apud districtum iudicem premia eterne pacis inueniant. Amen, amen, amen.

Scriptum Albani, et datum per manum Lanfranci  uices gerentis cancellarii, anno Domini 1097, indictione sexta, domini Urbani II pape anno X.



CCXXuIII. Urbanus II ecclesie S. Marie Buronensis protectionem suscipit; bona confirmat, priuilegia constituit, imposito fratribus bizantii aurei censu annuo. 
[PETRUS, Sueuia ecclesiastica. Auguste et Dillinge 1699, in-fol., p. 212.]

URBANUS episcopus, seruus seruorum Dei, dilecto filio BERTHOLDO preposito, eiusque fratribus in ecclesia cui uocabulum est B. Martini, que consecranda est in honorem B. Marie uirginis, in loco qui Buron dicitur, inter duos montes, super ripam fluminis Danubii, in territorio Constantiensi, canonicam  uitam professis, eorumque successoribus in perpetuum.

Sicut irrationabilia poscentibus negari debet assensus, sic iusta petentium uotis benigna assensio concurrere. Tuis igitur, fili Bertholde in Christo carissime, iustis petitionibus annuentes, ecclesiam Dei Genitricis et semper uirginis Marie, quam filius noster Peregrinus in proprio fundo constructam B. Petro eiusque sacre Romane Ecclesie in allodium proprium obtulit, cui auctore Deo presides, sub apostolice sedis protectione specialiter confouendam, tanquam ius proprium suscipimus, et contra prauorum omnium nequitiam auctoritatis eius et nostre priuilegio communimus. Presenti itaque decreto statuimus ut quecunque hodie uestra ecclesia  iuste possidet, siue in futurum concessione pontificum, liberalitate principum uel oblatione fidelium, iuste atque canonice poterit adipisci, firma uobis uestrisque successoribus et illibata sub apostolice sedis semper tutela permaneant; ad hec adiicientes sancimus ut nemini inter uos professione exhibita proprium quid habere, nec sine tua, fili carissime Bertholde, uel eorum qui potestate in eodem regimine successerint, aut sine communi congregationis licentia de claustro discedere liberum sit; quod si discesserit, et commonitus redire contempserit, tibi tuisque successoribus facultas sit eiusmodi ubilibet a suis officiis interdicere; interdictum uero nullius episcoporum abbatumue seu prepositorum suscipiat.  Obeunte uero te, nunc eiusdem loci preposito, uel tuorum quolibet successorum, nullius ibi qualibet subreptionis astutia uel uiolentia preponatur, nisi quem fratres communi consensu uel fratrum pars consilii sanioris secundum Dei timorem, uel ex eadem congregatione, uel ex alia eiusdem professionis prouiderint eligendum. Decernimus ergo ut nulli omnino hominum liceat eamdem ecclesiam temere perturbare, aut eius possessiones auferre, ablatasue retinere, minuere, uel temerariis uexationibus fatigare; sed omnia integre conseruentur, uestris uestrorumque successoribus et pauperum usibus profutura, saluo, si catholicus fuerit, Constantiensis episcopi iure canonico et reuerentia. Ad indicium autem percepte huius a Romana Ecclesia  libertatis, bizantium aureum, aut eiusdem pretii argentum quotannis Lateranensi palatio persoluetis.

Si quis igitur in crastinum archiepiscopus aut episcopus, imperator, aut rex, aut dux, comes, uicecomes, iudex, aduocatus, uel cuiuscunque ordinis homo hanc decreti nostri paginam uiolauerit, aut sciens contra eam uenire tentauerit, secundo tertioue commonitus, si se satisfactione congrua non emendauerit, potestatis honorisque sui dignitate careat, reumque se diuino iudicio existere de perpetrata iniquitate cognoscat, et a sacratissimo corpore ac sanguine Dei et Domini redemptoris nostri Iesu Christi alienus fiat, atque in extremo examine districte ultioni subiaceat. Cunctis autem eidem  loco sua iura seruantibus sit pax Domini nostri Iesu Christi, quatenus et hic fructus bone actionis percipiant, et apud districtum iudicem premia eterne pacis inueniant. Amen, amen, amen.

Scriptum et datum per manus Lanfranci, uices agentis cancellarii, anno Dominice Incarnationis millesimo nonagesimo septimo, indictione quinta, pontificatus autem domini Urbani secundi pape anno decimo



CCXXIX. Urbani II epistola ad Manassem Remensem archiepiscopum. 
[Dom. MARLOT, Metropolis Remensis, II, 221.]

 URBANUS episcopus, seruus seruorum Dei, uenerabili fratri MANASSAE, Remensi archiepiscopo, salutem et apostolicam benedictionem.

Abbatis S. Remigii causa in presentia nostra et confratrum nostrorum episcoporum et cardinalium diligentiori discussa est inquisitione, et ad hunc tandem finem producta. Iudicium episcoporum prolatum super eum hac ratione reprobatum noueris, quia postquam filius a patre emancipatus est, sub curam et dominationem patris redire districtione legum non cogitur, nisi  sponte ipse rogauerit. Promotionem enim abbatis emancipationem accipimus,  et ideo sub potestatem abbatis redire non debere iudicamus.



CCXXX. Urbani II pape epistola ad Bernardum Bonomensem episcopum.---Commendat fratres quosdam ab hereticis inuite ordinatos. 
[SAuIOLI, Annali Bolognesi, t. I, p. II, p. 138.]

URBANUS episcopus, seruus seruorum Dei, uenerabili fratri BERNARDO, Bononiensi episcopo, salutem et apostolicam benedictionem.

De ordinationibus ab heresiarcha Guiberto factis postquam a beate memorie Gregorio papa et a Romana Ecclesia damnatus est, queque etiam a pseudepiscopis per eum postea ordinatis perpetrate sunt, Placentine synodi generali iudicio definitum  est ut irrite habeantur, nisi probare uoluerint se cum ordinarentur eos nescisse damnatos. Quia uero fratres super quibus rogas religiosos asseris et omnino uim passos et tractos ad ordinandum confiteris, magnam etiam Ecclesie tue necessitatem conquereris, utrum eis in sacerdotali ordine condescendendum sit, tue prouidentie pro grauiori opportunitate committimus. uestra uero experientia caueat ne in eis aut scandalum, aut infamiam Ecclesia patiatur: in aliis, quando eadem religionis gratia et uiolentie illatione excusabiles non sunt, omnino synodalis iudicii sententiam persequereris. Si quos tamen propensiori necessitate restitueris, non sine penitentie quotidiane remedio patieris; et ipsos autem inter eos quibus ordinandis manum imponis,  dum orationum solemnitas agitur interesse precipito. Quod tamen omnino precipimus ne sine grauiori Ecclesie necessitate et personarum merito ullatenus presumatur

Data Laterani Xu Kal. Maii.



CCXXXI * Iarentoni, abbati S. Benigni Diuionensis, Urbanus asserit monasterium S. uigoris Baiocense, ab Odone episcopo donatum. 
[RUINART, uita Urbani, p. 292.]




CCXXXII. Urbani epistola ad Udalricum, abbatem monasterii S. Michelis ad Mosam.---Concedit ut circa ecclesiam nouam cemeterium constituat. 
[BALUZ., Miscell. edit. Luc., III, 61.]


URBANUS episcopus, seruus seruorum Dei, dilecto filio UDALRICO, abbati Sancti Michelis, salutem et apostolicam benedictionem.

Benignitati tue gratias agimus quia uenerabilibus fratribus et coabbatibus, Rodulpho scilicet et Lanzoni, fraterne caritatis sinum expandis, et persecutionis estu laborantes tue quietis umbraculo protegis, sicut nos ex ipsorum relatione comperimus. Unde et rogamus ut quod cepisti nunc magis pro nostre postulationis reuerentia uigilantius ac  deuotius prosequaris. Quod uero nobis legatione petitoria suggessisti, de construendo uidelicet circa nouam ecclesiam cenobii uestri cimeterio, siquidem fratribus laboriosum et religioni contrarium est, ut scripsisti, ad ueteris ecclesie locum, quia longius sita est, fratrum funera deportare, nos presentium litterarum auctoritate concedimus.

Data Laterani uII Kal. Aprilis, anno ab Incarnatione Domini, secundum Dionysium, millesimo nonagesimo octauo, secundum uero certiorem Euangelii probationem millesimo centesimo uicesimo primo, indictione uI, epacta Xu, concurrente Iu.



CCXXXIII. Urbani II pape bulla pro monasterio Wiblingensi. 
[D. GERBERT, Historia Nigre-Silue, III, 34.]


URBANUS episcopus, seruus seruorum Dei, dilecto filio WERNERO, abbati monasterii S. Martini, quod Wiblingen dicitur, eiusdem successoribus regulariter promouendis in perpetuum.

Religiosis desideriis dignum est facilem prebere consensum, ut fidelis deuotio celerem sortiatur effectum. Quia igitur Romane Ecclesie filii Hartmannus comes et Otho frater eius B. Martini ecclesiam in loco qui dicitur Wiblingen suis sumptibus edificatam B. Petro et S. sedi apostolice tradiderunt, eam in ius et tutelam suscipientes apostolice auctoritatis, priuilegio communimus, statuentes ut quecunque predia, quecunque dona, tam ex ipsorum fratrum largitione, quam ex deuotorum  fidelium oblatione supradicta B. Martini ecclesia impresentiarum possidet siue in futurum iuste atque canonice adipisci poterit, firma tibi tuisque successoribus et illibata permaneant.

Decernimus ergo ut nulli omnino hominum liceat idem monasterium temere perturbare, aut eius possessiones auferre, uel ablatas retinere, minuere, uel temerariis fatigare uexationibus, sed omnia integre conseruentur eorum, pro quorum sustentatione et gubernatione concessa sunt, salua Constantiensis [episcopi] canonica reuerentia, cui tamen non liceat omnino exactionem aliquam, uel consuetudinem, que regularium quieti noceat, irrogare. Aduocatiam ipsius monasterii post Hartmannum  religiosum comitem, heres eius, quem abbas cum fratribus elegerint, administret; qui si postmodum monasterio inutilis fuerit, remoto eo alium preficiant. Sepulturam quoque eiusdem loci omnino liberam esse decernimus, ut eorum, qui illic sepelire deliberauerint, deuotioni et extreme uoluntati, nisi forte excommunicati sint, nullus obsistat. Preterea mansuro in perpetuum decreto sancimus, ut nulli omnino uiuentium liceat, in uestro monasterio aliquas proprietatis conditiones, non hereditarii iuris, non inuestiture, nec cuiuslibet potestatis, que libertati et quieti fratrum noceat, uindicare. Chrisma, oleum sanctum, consecrationes altarium, siue basilicarum, ordinationes monachorum, qui ad sacros ordines fuerint promouendi, ab episcopo, in  cuius diecesi estis accipietis, siquidem gratiam et communionem apostolice sedis habuerit, etsi ea gratis, ac sine prauitate uoluerit exhibere, alioquin liceat uobis catholicum, quem malueritis, adire antistitem, et ab eo consecrationum sacramenta suscipere, qui apostolice sedis fultus auctoritate, quod postulatur, indulgeat. Obeunte te nunc eius loci abbate, uel tuorum quolibet successorum, nullus ibi qualibet subreptionis astutia seu uiolentia preponatur, nisi quem fratres communi consensu, uel fratrum pars consilii sanioris secundum Dei timorem, et D. Benedicti regulam elegerint. Ad iudicium autem percepte a Romana Ecclesia libertatis Bizantium aureum singulis annis Lateranensi palatio persoluetis.

 Si qua igitur ecclesiastica secularisue persona hanc nostre constitutionis paginam sciens, contra eam temere uenire tentauerit, secundo tertioue commonita, si se non satisfactione congrua emendauerit, potestatis honorisque sui dignitate careat, reamque se diuino iudicio existere de perpetrata iniquitate cognoscat, et a sacratissimo corpore ac sanguine Dei et Domini redemptoris nostri Iesu Christi aliena fiat, atque in extremi iudicii examine districte ultioni subiaceat. Cunctis autem eidem loco iusta seruantibus, sit pax Domini nostri Iesu Christi, quatenus et hic fructum boni actus percipiant, et apud districtum iudicem premia eterne pacis inueniant. Amen, amen, amen.

Scripta per manum Petri, scriniarii sacri palatii.

 Data Laterani III Nonas Aprilis per manum Ioannis, sancte Romane Ecclesie diaconi cardinalis, anno Dominice Incarnationis 1098; pontificatus uero domni Urbani II pape XI.



CCXXXIu. Bulla Urbani II pro Ecclesia Urgellensi. 
[MARCA, Marca Hispanica, Append., p. 1207.]

URBANUS episcopus, seruus seruorum Dei, dilecto fratri ODONI, Urgellensi episcopo, eiusque successoribus canonice promouendis in perpetuum

Iustis uotis assensum prebere iustisque petitionibus aures accommodare nos conuenit, qui, licet indigni, iustitie custodes atque precones in excelsa  apostolorum principum Petri et Pauli specula positi. Domino disponente uidemur existere. Tuis igitur, frater in Christo carissime Odo, iustis petitionibus annuentes, sanctam Urgellensem Ecclesiam, cui auctore Deo presides, apostolice sedis auctoritate munimus. Statuimus enim ut uniuersa que iuste ad eamdem Ecclesiam siue parochiali siue proprietario iure pertinere noscuntur, tibi tuisque successoribus libera semper et illibata seruentur, scilicet Cerdaniensis pagus, Libianensis, Bergitanensis, Paliarensis, Ribacurcensis, Gestabiensis, Cordosensis, Anabiensis, Tirbiensis, et locum Sancte Deodate cum finibus suis, castrum de Gisona cum omnibus terminis suis, castrum de  Lanera cum finibus suis, castrum Celsona et ecclesia Beate Marie Celsone cum omnibus sibi pertinentibus, castrum Aguda de uallearia cum finibus suis, castrum Clusa cum finibus suis, castrum Figerola et Fontaned cum omnibus eorum pertinentiis, castrum Perarua, castrum Sallent, et uilla Montaniocel et de Cubilar cum finibus earum, castrum Corneliana cum terminis suis, et uilla Tossen cum finibus suis, castrum Turris et uilla Biscaran, et uilla Archauel cum earum pertinentiis, et uallem Andorra cum omnibus finibus suis, castrum Riui Matrici, castrum Colomers, castrum Sarred, castrum Arnoll, castrum Archalis, cum omnibus eorum pertinentiis, et uilla Saort, et uilla Languanes, et uilla Aquatepida, Calbiciniano et Feners, et sub monte et Alass, Leton,  Clopedera, Ges, Sardine, ambe Nocolone, ambo Boxedera, uillam sancti Stephani, et uilla ipsius sedis Urgellensis, cum omnibus earum pertinentiis. In Ausonensi parochia castrum de Turizella, castelleto subtus Menresa, saluo parochiali iure Ausonensis episcopi. Confirmamus etiam tibi tuisque successoribus tertiam partem telonei siue mercati in omnibus locis ad uestrum episcopium pertinentibus, primitias quoque ac decimas secundum canonicas sanctiones distribuendas. Quidquid preterea impresentiarum uestra Ecclesia iuste possidet, siue in futurum iuste atque canonice poterit adipisci, tibi tuisque successoribus firmum semper integrumque permaneat. Ad hec adiicientes statuimus ut parochie uestre clerici nullius secularis potestatis  districtionibus addicantur, sed iuxta sanctorum canonum instituta episcopali semper sint subditi discipline. Si quis sane in crastinum archiepiscopus, imperator, rex, princeps, aut dux, marchio, comes, uicecomes, iudex aut ecclesiastica quelibet secularisue persona, hanc nostre constitutionis paginam sciens, contra eam temere uenire tentauerit, secundo tertioue commonita, si se non satisfactione congrua emendauerit, potestatis honorisque sui dignitate careat, reamque se diuino iudicio existere de perpetrata iniquitate cognoscat, et a sacratissimo corpore ac sanguine Dei et Domini nostri redemptoris Iesu Christi aliena fiat, atque in extremo examine districte ultioni subiaceat. Cunctis autem eidem loco iusta seruantibus sit pax Domini nostri  Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant.

Scriptum per manus Ioannis, sancte Ecclesie Romane scriniarii, Constantini filii, in mense et indictione subscripta.

Datum Laterani per manum Ioannis, sancte Romane Ecclesie diaconi cardinalis, uIII Idus Aprilis, indictione uI, anno Dominice Incarnationis 1098, pontificatus autem domini Urbani secundi pape XI.



CCXXXu. Urbanus Landulfo, preposito ecclesie S. Ambrosii Mediolanensis, asserit »altaris maioris oblationes et ceterorum altarium que intra parietes ecclesie B. Ambrosii statuta sunt uel statuentur.« 
[GIULINI, Memorie di Milano. Milano 1760, in-4o, t. Iu, p. 542.]





CCXXXuI. Bulla Urbani II pape pro monasterio Iesu Nazareni  
[AYNSA, Fundacion, excelencias, grandezas y cosas memorables de Huesca, p. 455.]

URBANUS episcopus, seruus seruorum Dei, carissimo filio EXIMINO preposito, et ceteris fratribus  canonicis Domini nostri Iesu Nazareni eorumque successoribus in perpetuum, etc.

(Es su data . . . Laterani per manum Ioannis, sancte Romane Ecclesie diaconi cardinalis, Iu Nonis Maii, indictione uI, Incarnationis Dominice anno 1099, pontificatus autem domni Urbani II pape anno XI.



CCXXXuII. Urbani epistola ad Petrum Oscensem episcopum.---Oscensem Ecclesiam caput Iacensis Ecclesie constituit. 
[MANSI, Concil. XX, 702.]

URBANUS episcopus, seruus seruorum Dei, uenerabili fratri PETRO, Oscensi episcopo, eiusque successoribus  canonice promouendis in perpetuum

Miserationibus Domini multiplices a nobis gratiarum habentur actiones, quia post multa annorum curricula nostris potissimum temporibus Christiani populi pressuras releuare, fidem exaltare dignatus est. Nostris siquidem diebus in Asia Turcos, in Europa Mauros Christianorum uiribus debellauit, et urbes quondam famosas religionis sue cultui gratia propensiore restituit. Inter quas Oscam quoque pontificalis cathedre urbem Saracenorum tyrannide liberatam, karissimi filii nostri Petri Aragonensis regis instantia catholice sue Ecclesie reformauit. Aequum igitur fore perpendimus ut et nos omnipotentis Dei benignitatem ipso prestante liberalitate sancte sedis apostolice prosequamur, et cui multiplici  miseratione ipse fidei sue reddidit libertatem, et nos quoque restituamus episcopalis cathedre dignitatem. Presentis ergo decreti auctoritate statuimus ut eadem Oscitana ecclesia, totius parochie que nunc Iaccensi Ecclesie subdita est, et ipsius Iaccensis Ecclesie, caput deinceps temporibus perpetuis habeatur. Locus autem episcopalis cathedre in maiori illa mezcita seruetur, quam Sancii regis dono Saracenorum temporibus canonici Domini nostri Iesu Christi Nazareni possederant, sed Petrus eius filius rex tue fraternitati capta ciuitate concessit; cuius etiam dona cetera uestre ecclesie collata, non presentis decreti auctoritate firmamus, et uniuersa predia, siue possessiones, aut redditus uectigalium seu tributorum, que bone memorie  Ranimirus rex presentis regis Petri in Domino karissimi filii auus cum filio suo Sanctio Iaccensi Ecclesie per regalis excellentie scripta concessit, nos largiente Domino supradicte Oscitane ecclesie illibata in perpetuum permanere censemus, sicut etiam idem rex Petrus in oblationis sue litteris optasse ac statuisse cognoscitur, exceptis nimirum his que prefatus eius filius Sanctius rex una cum filio suo Petro sepe superius nominato, consentientibus predecessoribus tuis Sanctio et Garsia, te quoque id ipsum confirmante, de illa Ranimiri parentis sui constitutione mutauit. Item tam tibi quam successoribus tuis, et ecclesie uestre in perpetuum stabilimus quidquid ab egregio rege Sanctio oblatum cognoscitur, his exceptis que de ipsius chirographo  prefatus rex Sanctii filius, consentientibus ecclesie tue clericis, et eximio preposito canonice D. N. Iesu Nazareni, teque idipsum confirmante mutauit.

uenientes enim ad nos sedis tue archidiaconus Lupus, et idem eximius Ecclesie D. N. Iesu Nazareni prepositus in nostra audientia collaudauerunt, et mutuo consensu confirmari petierunt diffinitionem illam que inter te et filium nostrum Petrum Aragonensem, seu Pampilonensem regem acta est apud castrum Calasanz, de rebus ac redditibus ecclesie tue et canonice D. N. Iesu Nazareni. Dilectio siquidem tua quartam decimarum partera de toto monte Aragone, et quidquid preter animarum curam, et ecclesiarum seu clericorum consecrationem  ad se episcopali iure pertinebat, intercedente supradito rege illius canonice clericis tradidit, et scripti cautione firmauit. Illi uero medietatem decimarum quam de Oscitana ciuitate per manum eiusdem regis accipere consueuerant, tue tuorumque successorum ditioni restituerunt. De laboribus autem domui regis decimarum medietas tibi et episcopalis cathedre clericis, altera autem medietas canonicis D. N. Iesu Christi mutua caritate conuenit. Cetera uero omnia secundum Sanctii bone memorie regis, et supradicti eius filii chirographum communi concordia statuistis, et a nobis eadem stabiliri per supradictos nuntios postulastis.

Ad hec adiicientes statuimus ut parochiarum  fines qui adhuc Saracenorum oppressionibus detinentur, ad Oscitanam Ecclesiam antiquo iure pertinentes, in idipsum referantur, cum eas omnipotentis Dei dignatio Christiane restituerit ditioni. Hasien [ecclesiam] quoque canonicam nostri iuris, quam supradicti Ranimiri regis, filius, Petri uero regis auunculus, Sancius comes suo studio edificatam sancte Romane Ecclesie obtulit, nos tam tibi quam successoribus tuis, et ecclesie uestre canonicis, apostolice sedis decreta seruantibus et gratiam obtinentibus, regendam seu disponendam secundum fundatoris uotum committimus; eo uidelicet tenore ut et regularem illic disciplinam seruari attentius faciatis, et ex loco ipso censum annuum Lateranensi palatio auri unciam dimidiam persoluatis.  Preter hoc uniuersa decimarum seu primitiarum debita tam ex ipsa ciuitate Osca quam ex ceteris finibus quos ad eam episcopali iure pertinere constiterit, tam tibi quam tuis successoribus canonice ordinatis seu cathedre ipsius clericis confirmamus, preter illam reddituum partem quam supradicti regis Petri precibus fraternitas tua Iesu Nazareni canonicis benigniore liberalitate concessit. Si qua igitur ecclesiastica secularisue persona hanc nostre constitutionis paginam sciens, contra eam temere uenire tentauerit, etc.

Datum Laterani per manum Ioannis, S. R. E. diaconi cardinalis, u Idus Maii, indict. uI, Incarnationis Dominice anno 1098, pontificatus autem domini Urbani II pape anno XI.



CCXXXuIII. * Urbanus Willelmo regi Anglorum scribit »ut res Anselmi  liberas in regno suo faciat ac de suis omnibus illum reuestiat.« 
[uide Eadmeri Hist. nou., l. II, p. 51.]





CCXXXIX. Urbani II epistola ad Rogerium comitem Sicilie.---De priuilegio monarchie Sicilie. 
[MANSI, Concil. XX, 659.]

URBANUS episcopus, seruus seruorum Dei, carissimo filio ROGERIO, comiti Calabrie et Sicilie, salutem et apostolicam benedictionem.

 Quia prudentiam tuam superne maiestatis dignatio multis triumphis et honoribus exaltauit, et probitas tua in Saracenorum finibus Ecclesiam Dei plurimum dilatauit, et sancte [sancteque] sedi apostolice deuotam se multimodis semper exhibuit, nos in specialem atque carissimum filium eiusdem uniuersalis Ecclesie te assumpsimus. Idcirco de tue probitatis sinceritate plurimum confidentes, sicut uerbis promisimus, ita litterarum auctoritate firmamus; quod omni uite tue tempore, uel filii tui Simonis, uel alterius qui legitimus tui heres exstiterit, nullum in terra potestatis uestre, preter uoluntatem aut consilium uestrum legatum Romane Ecclesie statuemus. Quinimo que per legatum acturi sumus, per uestram industriam legati uice  cohiberi uolumus. Quando ad uos ex latere nostro mitteremus [al., miserimus] ad salutem sanctarum [al., uidelicet] ecclesiarum que sub uestra potestate consistunt [al., existunt], ad honorem B. Petri sancteque eius apostolice sedis, cui deuote hactenus obedisti, quamque in necessitatibus suis strenue et fideliter adiuuisti. Si uero celebratur [al., celebrabitur] concilium, et tibi mandauero quatenus episcopos et abbates tue terre mihi mittas, quos et quos uolueris mittes [al., mittas], alios uero ad seruitium ecclesiarum tuarum [al. add. et ad tutelam] retineas. Omnipotens Deus actus tuos in beneplacito suo dirigat, et te a peccatis absolutum in uitam eternam perducat.

 Datum Salerni per manus Ioannis, sancte Romane Ecclesie diaconi, tertio Nonas Iulii, indictionis septime, anno pontificatus nostri undecimo.



CCXL. Alphano, archiepiscopo Salernitano, eiusque successoribus Acherontine et Consentine prouinciarum primatum asserit, petente Rogerio duce. 
[UGHELLI, Italia sacra, uII, 393.]

URBANUS episcopus, seruus seruorum Dei, dilecto fratri ALPHANO, Salernitano archiepiscopo, eiusque successoribus canonice promouendis in perpetuum.

 Singulare semper sedis apostolice priuilegium claruit subiectas sibi per orbem terrarum Ecclesias, et auctoritate disponere, et benignitate clementius confouere. Quibus autem superne maiestatis dignatio gratie sue pleniorem contulit largitatem, ipsa etiam consueuit excellentiorem contribuere dignitatem. Unde non immerito estimamus Salernitanam amplioribus nostre benignitatis muneribus honorandam, quam omnipotens Dominus eximie sue donationis prerogatiua per misericordiam gratuitam sublimauit. Ex nouissimis namque terrarum finibus B. Matthei apostoli et euangeliste corpus ad hanc deferri, apud hanc haberi clementissima sue dispositionis dignatione permisit; cuius scilicet apostoli quanta sit in Deo et Ecclesia glorie excellentia collatorum  diuinitus munerum gratia cumulata demontrat. Hic enim primus inter ceteros Euangelii seriem scribere inspiratione diuina exorsus est. Hic in diuini seminis fructu trium ordinum coronam centesimam singulariter reportauit, ut simul apostolus, euangelista et martyr existeret. Adiecit ad hec omnipotens Dominus ut eamdem Ecclesiam gloriosorum martyrum, Fortunati, Gaii et Anthes triumphis simul et corporibus honoraret. Apposuit etiam tertii muneris claritatem, ut eam, nostris temporibus, Gregorii apostolice memorie pape uII tam exsilio quam tumulo illustraret. Cuius quam egregia uita, quam preclara doctrina, quam miranda constantia fuerit, Romana Ecclesia predicat, Occidens uniuersus agnoscit, tyrannorum pertinacia tolerata et conculcata  testatur. Nec illud tanquam ingrati preterimus quod, inter multimodas sedis apostolice persecutiones, quas nostris temporibus pertulit Ecclesi eadem, gloriosissimorum ducum Roberti et filii eius Rogerii deuotione, ac studio filiorum sedis apostolice, nonnunquam etiam nostri ipsius requies et portus fuit. Cum igitur, per omnipotentis Dei gratiam, sedis apostolice, licet indigni, moderamina teneamus, tantis diuine gratie beneficiis et uestre deuotionis officiis, per sententie Romane Ecclesie liberalitatem, concurrendum et respondendum arbitrati sumus, ob reuerentiam siquidem S. et gloriose semperque uirginis Dei genitricis Marie, et B. apostoli, euangeliste ac martyris Matthei, ob deuotionem reuerendissimi Patris ac predecessoris  nostri Gregorii, ob petitionem nichilominus tam tuam quam karissimi filii nostri ducis Rogerii, qui semper apostolice sedi fideliter obsecutus est, ueterum etiam Ecclesie uestre priuilegiorum rationibus informati, tibi, deinceps tuisque successoribus, super Consanam et Acheruntinam Ecclesias, et earum suffraganeos primatum gerere ex apostolice sedis liberalitate concedimus. Has nimirum Ecclesias, siue ciuitates Ecclesie uestre priuilegia continent, tanquam uestre metropoli olim ex apostolice sedis concessione subiectas. uerum, et ipse, qua nescimus ratione, et pallei dignitatem, et priuilegiorum auctoritatem preteritis temporibus a sede apostolica meruerunt.

uerum quia predecessorum nostrorum statuta  inconuulsa et intemerata manere cupimus, eis quidem proprie dignitatis gratiam conseruamus, ut archiepiscopali honore ac nomine potiantur. uestre uero Ecclesie suorum priuilegiorum integritatem hoc ordine restituimus. Quidquid igitur reuerentie, quidquid subiectionis primatibus persoluendum sacrorum canonum decreta constituunt, tibi deinceps tuisque successoribus legitimis a Consano, et Acheruntino archiepiscopo persoluatur. Quin etiam ex abundantia gratie plenioris adiicimus, ut etiam presente Romane legato Ecclesie in supradictis duabus metropolitanis urbibus, cum tuo semper, aut successorum tuorum consilio archiepiscopi eligantur, cum uestris etiam litteris, aut nuntii consecrandi ad sedem apostolicam dirigantur, et  item ipsi ad successorum tuorum electionem nichilominus aduocentur. Post consecrationem uero, uel pallium ab apostolica sede perceptum, tibi tuisque successoribus, tanquam primati, obedientiam promittant et exhibeant, salua in omnibus, secundum canonicas sanctiones, Romane auctoritate Ecclesie, ipsarum etiam urbium priuilegiis robur proprium obtinentibus. Oportet igitur et uos propensiorem deinceps apostolice sedi deuotionem et obedientiam exhibere, eius in omnibus decreta efficacius obseruare, ut quanto per eam altius supra ceteros sublimamini, tanto ei humilius, et cordis affectione, et operis exhibitione subiiciamini. uitam etiam uestram et mores sollicitiori expedit custodia moderari, ut qui aliorum iudices eligimini, uosmetipsos prius  secundum Apostoli sententiam districtius iudicetis. Mandatum Domini sine macula, et irreprehensibile conseruate, ut cum apparuerit Princeps pastorum, percipiatis immarcessibilem glorie coronam. Fraternitatem uestram superna dignatio per tempora multa conseruare dignetur incolumen. Si quis autem hanc nostre constitutionis paginam sciens contra eam temere uenire tentauerit, secundo tertioue commonitus, si se non satisfactione congrua emendauerit, potestatis honorisque sui dignitate careat, reumque se diuino iudicio existere de perpetrata iniquitate cognoscat, atque in extremo examine districte ultioni subiaceat. Conseruantibus autem hec pax Domini nostri Iesu Christi et misericordia conseruetur, quatenus et hic fructum bone actionis percipiant,  et apud districtum Iudicem premia eterne pacis inueniant. Amen, amen, amen.

S. Petrus, S. Paulus. Urbanus PP. II.

Datum Salerni per manum Ioannis S. R. E. diaconi cardinalis, XIII Kal. Aug., indictione uI, [uII] Incarn. Dom. anno 1099, pontificatus autem D. Urbani II pape XI.



CCXLI. Urbanus II Brunonis et Lanuini  possessiones concessas a [Rogerio] comite et Ioanne, episcopo Scyllacensi, confirmat. 
[UGHELLI, Italia sacra, IX, 427.]

URBANUS episcopus, seruus seruorum Dei, dilectis  in Christo filiis BRUNONI et LANUINI, salutem et apostolicam benedictionem.

Quia igitur nostri officii interest seruorum Dei quieti et commodis, prout in Domino possibile erit, prouidere, petitionibus uestris, filii in Christo karissimi ac reuerendissimi, clementer annuimus. Per huius igitur apostolici priuilegii paginam apostolica auctoritate concedimus, et firmam et stabilem et in perpetuum permansuram confirmamus donationem terrarum que uobis date sunt in Squillacensi territorio, et conscripte et determinate, et designate per terminos certos a dilecto nostro filio R. Comite, et Ioanne confratre nostro Squillacensi episcopo concedente et confirmante. Quocirca predicta auctoritate precipimus, statuimus, et ea que uobis  concessa sunt, licentia interdicimus ut a die in antea neque comiti ipsi, neque alicui heredum suorum supradictam uestram donationem et hanc nostram confirmationem uiolare uel dearctare liceat. Neque de his que confirmamus aliqua re intromittat personam sine uestra uoluntate, quatenus omnipotentis Dei speculationi mentibus liberis insistatis, et ad eius faciei dulcedinem ipso prestante peruenire ualeatis. Si qua uero persona aut heres comitis ipsam uiolauerit, nisi ad condignam uenerit satisfactionem, eum honoris uel officii sui periculo subiacere decernimus, et a Christo ac Ecclesie corpore segregatus, atque in eterno examine districte subiaceat ultioni sine intermissione et remedio. Conseruantibus autem pie a Deo et misericordia eius presentibus et futuris  seculis conseruetur. Amen. Si uero tam legalis comes, aut eius heres, addere aliquid huic uoluerit donationi, sub hac nostra confirmatione ratum esse statuimus

    Urbanus catholice Ecclesie episcopus.
    Ego Rainerius card. subscripsi.
    Ego Ioannes card. ss.
    Ego Alphanus Salernitanus archiepisc. ss.
    Ego Amatus capellanus et sacerdos ss.
    Ego Dis. capellanus ss.
    Ego Constantinus Catacensis episc. ss.


Datum Salerni mense Septembri, indict. uI, anno ab Incarnatione Dominica 1098.



CCXLII. Urbanus consecrato Gerlando episcopo fines restitute ecclesie Agrigentine confirmat. 
[MANSI, Concil. XX, 951.]


URBANUS episcopus, seruus seruorum Dei, dilecto fratri GERLANDO, Agrigentino episcopo, eiusque successoribus canonice promouendis in perpetuum.

Omnipotentis Dei dispositione mutantur tempora, transferuntur regna; hinc est quod magni nominis nationes dirutas et depressas, uiles uero atque exiguas nonnunquam legimus exaltatas; hinc est quod in quibusdam regionibus Christiani nominis potestatem paganorum feritas occupauit, in quibusdam iterum paganorum tyrannidem Christiane potentie  dignitas conculcauit. Sicut nostris temporibus gloriosissimorum principum Roberti ducis et Rogerii comitis fortitudine supreme dignationis miseratio omnem Saracenorum molestiam in Sicilia insula expugnauit, et antiquum Ecclesie sancte statum pro uoluntatis sue beneplacito recuperauit. Unde et ipsius ineffabili misericordie gratias agimus, et ipsius gratiam super illos egregios fratres, alterum iam defunctum, alterum ipso patrante superstitem imploramus, et ad ecclesiarum que in eadem insula sunt, restitutionem, seu ordinationem pro nostri officii debito anhelamus. Sicut igitur annuente Deo ceterarum iam parochias disposuimus, ita et Agrigentine diecesis presentis decreti auctoritate disponimus;  statuimus enim, carissime frater Gerlande, quem omnipotens Dominus in ipsa Ecclesia nostra tanquam B. Petri manibus consecrare dignatus est, ut tibi deinceps tuisque legitimis successoribus episcopali iure regendum ac disponendum perpetuo maneat quidquid infra fines subscriptos continetur, uidelicet a loco ubi oritur flumen subtus Corilionem usque desuper petram de Zineth, et inde tenditur per diuisiones Iatine et Cephale, et deinde ad diuisiones Biccari; inde uero usque ad flumen salsum, quod est diuisio Panormi, et Thermarum, et ab ore huius fluminis, ubi cadit in mare protenditur hec parochia iuxta mare usque ad flumen Tortum; et ab hoc abinde unde oritur, tenditur ad Pyra subtus Petram Elie, atque inde ad  altum montem, qui est supra Pyra; inde autem ad flumen salsum, ubi iungitur cum flumine Petre Elie, et ex hoc flumine sicut ipsum descendit ad Lympiadum, qui locus diuidit Agrigentum et Buteriam, atque inde per maritimam usque ad flumen de Bilichi, quod est diuisio Maxarie, et adhuc tenditur, sicut hoc flumen currit usque subtus Corilionem, ubi incipit diuisio, exceptis Biccaro, Corilione, et Thermis. In proprietate autem tam tui quam successorum tuorum iure Casale Cathal cum centum uillanis, sicut a supradicto filio nostro comite Rogerio traditum est, conseruentur. Preterea quecunque in posterum liberalitate principum uel oblatione fidelium eadem Ecclesia Agrigentina iuste atque canonice poterit adipisci, firma tibi tuisque  successoribus et illibata permaneant. Decernimus ergo ut nulli omnino hominum liceat eamdem Ecclesiam temere perturbare, aut eius possessiones auferre, uel ablatas retinere, minuere, uel temerariis uexationibus fatigare, sed omnia integre conseruentur tam tuis quam canonicorum, et clericorum omnium, ac pauperum usibus profutura. Si que autem ecclesiastica secularisue persona hanc nostre constitutionis paginam sciens, contra eam uenire tentauerit, secundo tertioue commonita, si se non satisfactione congrua emendauerit, potestatis honorisque sui dignitate careat, reamque se diuino iudicio existere de perpetrata iniquitate cognoscat, atque a sacratissimo corpore et sanguine Dei et Domini redemptoris nostri Iesu Christi aliena fiat,  et in extremo examine districte ultioni subiaceat. Cunctis autem eidem Ecclesie iusta seruantibus sit pax Domini nostri Iesu Christi, quatenus et hic fructum bone actionis percipiant, et in loco iudicii premia eterne pacis inueniant. Amen, amen, amen.

Datum Barii per manus Ioannis, S. R. E. diaconi card., uI Id. Octobr., indict. uIII, Incarnat. Domini 1099, pontif. Urbani II PP. XI.



CCXLIII. Urbani II epistola ad fratres S. Huberti Andaginensis. 
[MARTENE, amplissima Collect., Iu, 1013.]

URBANUS episcopus, seruus seruorum Dei, Arduennensis  monasterii B. Huberti catholicis fratribus salutem et apostolicam benedictionem.

Audiuimus, et auditum non dolere non possumus, quia Otberti pseudepiscopi uiolentia uenerabilis filius noster Theodericus, uester abbas, pro catholice fidei gratia de uestro sit monasterio expulsus, et Wiredus pseudomonachus per eiusdem Otberti uiolentiam super capita uestra sit ingestus. Quod omnino nobis displicere sciatis. Unde uos litteris presentibus salutantes, ut uestre fidei constantiam conseruetis hortamur, et licentiam indulgeo ut si in monasterio uestro secundum regulam beati Benedicti et apostolicam ueritatem uiuere non ualetis, ad quodcunque religiosum uolueritis monasterium secedatis, donec omnipotens Deus locum uestrum respiciat, et  secundum beneplacitum suum in pristino statu reformet. Illum autem Wiredum monasterii uestri inuasorem cum suis omnibus subditis, quandiu ab ipsius monasterii inuasione non destiterit, a sancta Romana Ecclesia excommunicatum esse scriptis uobis presentibus innotescimus.



CCXLIu. Urbani II epistola ad Leodienses pro Theoderico abbate. 
[MARTEN., ubi supra.]

URBANUS episcopus, seruus seruorum Dei, catholicis omnibus in clero Leodiensi et populo S. et A. B.

Dolemus pro uobis grauiter, filii in Christo dilectissimi,  quia iam tanto tempore uestram Ecclesiam errorum tenebre contegunt, et a ueritate sedis apostolice alienant. Unde uos tanquam uiscerum meorum filios paterna dilectione corripimus, admonentes et obsecrantes ut ad mere ueritatis lumen mentium uestrarum oculos eleuetis. Auferte malum ex uobis ipsis; lupum illum dico et furem, qui non ad salutem uestram per ostium introiuit, sed aliunde ascendit, ut mactet et manducet et perdat. Aut igitur Ecclesie inuasorem et occupatorem, Obertum dicimus, Henrici complicem et Guiberti, ex uobis, si quo modo possibile, pellite; aut ei tanquam a sancta Romana Ecclesia alieno, et excommunicato, obedientiam uestram consortiumque uestrum subtrahite. Hoc ipsum de Wiredo pseudoabbate precipimus, qui  per eiusdem pseudepiscopi uiolentiam Arduennense monasterium B. Huberti occupauit. Si quis autem deinceps eis communicare presumpserit, donec ecclesiarum quibus incubant oppressione deserta, Deo et sedi apostolice satisfaciant, sciant se eiusdem excommunicationis uinculo innodatos. uobis sane et ceteris omnibus notum sit quia religioso abbati Theoderico licentiam dedimus ut a schismaticis conuersos, qui ad ipsum confugerint, a uinculo excommunicationis absoluat.

Datum . . . . .



CCXLu. Urbam II rescriptum pro Casinensi monasterio.

URBANUS episcopus, seruus seruorum Dei, carissimo filio ANSONI Beneuentanorum domino, salutem  et apostolicam benedictionem.

Cum nuper a te discessimus, nosti sub quanta te affectione dimisimus: in eadem uero affectione, in eamdem benignitatem et nos tibi manere, et te nobis uolumus permanere, quoniam quidem nos honorem tuum seruare, et in melius augere curabimus, si et tu in beati Petri apostoli et nostra curaueris fidelitate et amore persistere. De monasterio Sancte Sophie quoties et ex quanto iam tempore Casinenses monachi reclamauerint, te ipsum ignorare non credimus. Nuper in Barensi concilio cum scriptis et monimentis ecclesie sue iustitiam suam astruere parati fuissent, abbas Sancte Sophie occasione tui cause actionem fugit. Cum Beneuentum etiam uenissemus in ipsa beate  Sophie domo, fratres ipsi quantum questi fuerint audisti. Quid nos tibi de eadem causa dixerimus meministi, tunc nobis pro uoluntatis tue placito respondisti. Nos autem diutius pati nolumus ut Casinense monasterium de his que ad ipsum pertinere uidentur, iniuriam diutius patiatur. Locus enim ipse per Dei gratiam beati Benedicti meritis non tantum nobis, qui prope sumus, sed uniuerse etiam Italie opportunus et necessarius est, multumque nos deceret ut, si possibile esset, locum ipsum de nostris etiam dicaremus, nedum sua, fauente iustitia, non recipiat. Tibi igitur, tanquam carissimo et fideli nostro mandamus ut uenerabili fratri nostro Casinensi abbati et eius fratribus de Sancte  Sophie monasterio uice nostra iustitiam facias. Quod si ante te quasi secularem potestatem causam agere excusauerint, tu eos ad presentiam nostram uenire compelle. Quo autem termino ante nos pro causa hac conuenire debeant, nobis ante significa, ut et nos Casinensi abbati significemus. Porro quidquid nos exinde statuerimus, tuum erit, his etiam renitentibus, adimplere; alioquin auctoritatis nostre iniuriam diutius pati nequibimus, quin aduersus contumaces quod officii nostri est impleamus, et Casinensi abbati que sua sunt restituamus, quem, in quantum uidetur, plenam habere iustitiam credimus.

Data Ciperani tertio Nonas Nouembris.



CCXLuI. Bulla Urbani II pape pro monasterio Sancti Cucuphatis. 
[MARCA, Marca Hispanica, Append., p. 1203.]


URBANUS episcopus, seruus seruorum Dei, dilecto filio BERENGARIO, abbati monasterii Sancti Cucuphatis quod Octouiense dicitur, eiusque successoribus regulariter substituendis in perpetuum.

Pie postulatio uoluntatis effectu debet prosequente compleri, quatenus et deuotionis sinceritas laudabiliter enitescat, et utilitas postulata uires indubitanter assumat. Quia ergo dilectio tua ad sedis apostolice portum confugiens eius tuitionem deuotione debita requisiuit, nos supplicationi tue clementer annuimus.  Beati siquidem Cucuphatis uenerabile monasterium, cui disponente Domino in abbatem preesse dignosceris, nos iuxta uenerabilium predecessorum nostrorum exemplar sub apostolice sedis protectione specialiter in perpetuum manere sancimus, et tam ipsum quam uniuersa ad ipsum pertinentia tibi tuisque legitimis successoribus possidenda, regenda ac disponenda firmamus, alodium scilicet quod in monasterii ipsius ambitu circumsitum est cum ecclesia Sancti Petri et Sancti Seueri, cum omnibus finibus pertinentiisque suis, sicut in predecessorum nostrorum priuilegiis continetur, monasterium Sancte Cecilie de Monte-Serrato cum terminis et possessionibus et pertinentiis suis; ecclesiam Sancti Laurentii cum ecclesia Sancti Stephani  et castellari cum terminis, adiacentiis, possessionibus pertinentiisque suis; ecclesiam Sancti Pauli extra muros Barcinone cum alodio quod ibi obtulit Girbertus et uxor eius, cum omnibus que modo possidet, et inantea acquisierit; ecclesiam Sancte Marie de Fonte-Rubea cum alodio quod tibi obtulit Geraldus Mironis; ecclesiam Sancti Petri de Clariano, ecclesiam Sancti uincentii de Aqua-Obba, ecclesiam Sancte Marie et Sancti Stephani de Palatio; ecclesiam Sancti Cucuphatis de Rifano, ecclesiam Sancti Stephani de Riuipullo, ecclesiam Sancti Asiscli de uilla Auziri, ecclesiam Sancti Martini et Sancti Romani de Monte-Gato, ecclesiam Sancti Felicis de Castellario, ecclesiam Sancti Sebastiani de  Monte-Maiore cum ipso monte, ecclesiam Sancte Marie de Toldelo, ecclesiam Sancti Felicis de uilla de Milanos, ecclesiam Sancte Marie et Sancti Petri quod castrum Felix dicitur, ecclesiam Sancte Marie et Sancti Ioannis quod Monasteriolum uocant, ecclesiam Sancte Crucis et Sancti Syluestri de uallerana, ecclesiam Sancti Cucuphatis de Moia, et aliam ecclesiam Sancti Cucuphatis de Garriga, ecclesiam Sancti Benedicti de Spiselis, ecclesiam Sancti Stephani de Castelleto, ecclesiam Sancti Iuliani de Sancta Oliua cum castello, ecclesiam Sancti Saluatoris Bactensis cum possessionibus et pertinentiis suis; ecclesiam Sancti Petri et Sancte Crucis de Mosquefa, ecclesiam Sancte Marie de Capelades, ecclesiam Sancti Felicis de Castro Odilione, ecclesiam Sancte  Marie de Castello de Clariana cum ipso castello, ecclesiam Sancte Marie de Aqualata, ecclesiam Sancti Petri de uiri, castellum Sancti uincentii cum ipsa ecclesia, castellum de Albiniana cum ecclesia sua, ecclesias Sancti Sepulchri et Sancte Marie de Amposta cum uniuersis possessionibus et pertinentiis eorum, ecclesias Sancti Martini et Sancti Felicis, et Sancti Genesii que sunt ad ipsam curtem de Faio, ecclesiam Sancti Genesii et Sancte Eulalie quam uocant Tapioles, alodium quod est intra muros ciuitatis Barcinone, scilicet cum domibus, curtibus, hortis et hortalibus, uel quantum infra territorium predicte ciuitatis prefatum monasterium habere uidetur, alodium quod est infra terminos de castro Fonte rubea, et de Monte-Acuto, et de  Piniana, et de Carolo, et de castro uirli, alodium de Olorda cum ipsa turre, et alodium quod est in duodecimo siue in Misano, alodium quod habet infra terminum de Terratia et de Castellaro, et in Arraona et in Barbarano et de palatio Ausit, et de palatio Palatano, et in uilla de Mogodo et de Moleto, et in palatio de Aries, et in Lisiano superiore et inferiore, et in parochia de Parietes, et de Gallegos, et Plegarnanis et de Petiaco, quod dicunt bellum ditinum, et de Bitilona, et de Palumbare et de Otto et de Riuopullo et de ualle de Ariolfo, et de Grannularios, et de Lerona, et de Moserata, et de Samatus et de Canouas et de Corrone superiore et subteriore, alodium de Turres Beses, cum alio quod Nelma femina ibi obtulit, alodium de Ausona, alodium  de Storria, et omnia alodia que habet et habere debet in predicto comitatu Barcinonensi, Gerundensi, Ausonensi, et in comitatu Minorisa, cum uniuersis terminis suis; ecclesiam Sancti Quirici cum decimis et primitiis et oblationibus suis. Decimas quoque quas de his siue de aliis locis ante triginta annos monasterium uestrum predecessorum nostrorum concessione possedit, nos in perpetum uestris usibus omnino quietas et integras conseruari censemus. Preterea per presentis priuilegii paginam apostolica auctoritate statuimus ut quecunque bona siue possessiones in presenti cenobium uestrum iuste possidet, siue in futurum concessione pontificum, liberalitate principum, uel oblatione fidelium  iuste ac canonice poterit adipisci, firma tibi tuisque successoribus et illibata permaneat.

Decernimus ergo ut nulli omnino hominum liceat eamdem Ecclesiam temere perturbare, aut eius possessiones auferre, uel oblatas retinere, uel iuste datas suis usibus uindicare, minuere, uel temerariis uexationibus fatigare; sed omnia integra conseruentur eorum pro quorum sustentatione et gubernatione concessa sunt usibus omnimodis profutura. Sepulturam quoque eiusdem loci liberam omnino esse decernimus, ut eorum qui se illic sepeliri deliberauerint deuotioni et extreme uoluntati, nisi forte excommunicati sint, nullus obsistat. Obeunte te nunc eius loci abbate uel tuorum quolibet successorum, nullus ubi qualibet subreptionis astutia seu uiolentia  preponatur, nisi quem fratres communi consensu uel fratrum pars consilii sanioris secundum Dei timorem et beati Benedicti regulam elegerint. Electus autem a diecesano episcopo consecretur, siquidem gratiam et communionem apostolice sedis habuerit, et gratis ac sine prauitate id exhibere uoluerit. Alioquin ad Romanum pontificem recurrat, aut ab alio quem maluerit catholico antistite consecretur. Idem et de ordinationibus fratrum, de chrismate, de altarium siue basilicarum consecratione statuimus. Ad indicium autem prestite a Romana Ecclesia libertatis pro ecclesia Sancti Pauli, morabatinum unum quotannis Lateranensi palatio persoluetis. Si qua sane ecclesiastica secularisue persona hanc nostre constitutionis paginam sciens, contra eam temere  uenire tentauerit, secundo tertioue commonita, si se non satisfactione congrua emendauerit, potestatis honorisque sui dignitate careat, reamque se diuino iudicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Iesu Christi aliena fiat, atque in extremo examine districte ultioni subiaceat. Cunctis autem eidem loco iusta seruantibus sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant.

Scriptum per manus Gerardi notarii regionarii et scriniarii sancte Romane Ecclesie, anno Dominice Incarnationis millesimo nonagesimo octauo, indictione  septima, mensis Decembris die primo.



CCXLuII. Urbani II bulla pro Casinensi monasterio. 
[MABILL., Annal. Bened., u, 665.]

URBANUS episcopus, seruus seruorum Dei, dilectis filiis Casinensis cenobii monachis, salutem et apostolicam benedictionem.

Ex officii nostri debito et auctoritate compellimur Ecclesiarum saluti et paci, prout Dominus scire et posse dederit, prouidere, uestri precipue monasterii, quod sancte nostre sedis apostolice semper familiarius ac deuotius adhesit, et in omni persecutionis  opportunitate promptius ac benignius ad fuit. Ideoque opportunum duximus, secundum petitionem uenerabilis fratris nostri Oderisii abbatis uestri, nostris in posterum litteris adnotare qualiter Cinglensis celle causa, unde uestrum cenobium diutius inquietatum est, nuper in nostra sit audientia nostro iudicio diffinita. Quod enim dilectio uestra plenius nouit, sepe de eodem negotio in Romana Ecclesia, inter synodales actus, ante predecessores nostros questio acta est a sancte memorie Desiderio , apostolice sedis presbytero cardinali et monasterii Casinensis abbate, qui postmodum diuine dignationis gratia ad summi pontificatus apicem peruenit, sed exiguo tempore superuixit. Nostro etiam tempore in synodalibus gestis a  confratre uestro, quem superius nominauimus, Oderisio, sancte nostre Ecclesie presbytero cardinali, de causa ipsa coram nostra est presentia sepius proclamatum. Accidit autem ut Robertus comes ad beati Benedicti deuotionem promptius conuersus, locum ipsum ad uestri monasterii ius pertinere cognosceret, qui mox eumdem locum in manum prefati fratris nostri Oderisii reddidit: eo siquidem tempore abbatissa, que in cellam uiolenter ingressa fuerat, pro eiusdem comitis timore discesserat. Cepit inter hec illa nostre auctoritatis aures, dum in urbe essemus, crebris clamoribus appellare, unde nos ex latere nostro uiros strenuos usque Capuam destinauimus, qui diligenter causam utramque cognoscerent et pacifice definirent; quo  tunc quidem quibusdam occasionibus ad effectum peruenire non potuit. Post aliquantum pro causis ecclesiasticis Urbem  egressi, cum eamdem causam diligentius in utriusque partis presentia tractaremus, cognouimus prefatum uenerabilem fratrem nostrum Oderisium abbatem uestrum, non malitie intentione, sed iustitie respectu locum illum, tanquam sui iuris, de quo sepius proclamauerat, recepisse. Enimuero et pontificalibus decretis, et regalibus instrumentis, et terre principum scriptis, et loci fundatoris chirographo cellam ipsam ad uestrum ostendebatur monasterium pertinere. Quia tamen sine iudicio precedente receperat, equum nobis uisum est ut abbatissa, que se querebatur exspoliata, reinuestiretur; post reuersionem uero nostram,  in utramque partem legitimum iudicium ageretur. In iis diebus, largiente Domino, plenarium in Barensi urbe concilium celebrare disponebamus. Post menses igitur sex abbatissam illam et litteris et nostri oris inuitatione uocauimus; uenire quidem renuit, sed nuntium destinauit: cum autem minus plenas, nec satis rationabiles causas de illius absentia coram concilio reddidisset, nos, ne quod illa grauamine pati quereretur, eiusdem cause actionem usque ad nostrum reditum duximus differendam. Porro Beneuentum uenientes, iterum nostras ad illam litteras destinauimus, diem et locum quo  causa uentilanda fuerit, designantes. Cum autem nec tunc uenisset, ad locum alium eam tertio uocauimus. uenit illa, sed causam aggredi recusauit, asserens se nequaquam omnia Cinglensis celle munimenta et litteras recepisse; ad quod fratrum nostrorum quidam sacramentis asserere parati fuerant, se nec plures, nec alias in loco eodem chartas, quam quas reddiderant, inuenisse. Illa secreto nonnullis fratrum qui nobiscum erant munimenta sua prodidit, nobis autem ostendere detrectauit. Cumque iudiciario ordine causam nec uellet agere nec ualeret, nos eam ut ad abbatis et fratrum uestrorum concordiam satageret, commonuimus, nec monita suscepit, et iudicium penitus subterfugit. Iterum cenobii uestri munimina uidimus; iterum  pontificum Romanorum priuilegia et imperatorum scripta perspeximus; iterum fundatoris loci chirographum, et Beneuentani principis, qui tunc temporis fuerat, concessionem audiuimus: quibus omnibus instructi et prius sumus, Cinglensem cellam ab ipso fundationis exordio ad Casinense cenobium pertinuisse, et per Casinensis abbatis uoluntatem sanctimonialium ibi congregationem fuisse dispositam. Sic post multas tandem dilationes, negotii ueritate perspecta, communicato cum fratribus nostris episcopis, seu Romane Ecclesie cardinalibus, iudicibusque consilio, uenerabili fratri Oderisio abbati uestro Cinglense monasterium ex integro restituimus; ita tamen ut de loco ipso sanctimoniales minime expellantur, sed semper illic puellarum Dei  congregatio conuersetur, tanto, ut speramus, religiosius, quanto sanctiori patrono monasterioque commisse sunt, salua in omnibus sedis apostolice reuerentia. Quam scilicet restitutionem litteris presentibus ratam et inuiolatam perpetuo manere censemus, dico decernimus. Si quis autem post hec, huiusce actionis tenore cognito, constitutioni nostre temere obuiare tentauerit, apostolice indignationis ultione plectetur; qui uero conseruator exstiterit, diuine benedictionis gratia perfruatur.

Scriptum per manum Petri scriniarii nostri sacri palatii, indictione septima, mensis Decembris die uII.

Datum Rome apud Beatum Petrum per manum Ioannis, sancte Romane Ecclesie diaconi cardinalis,  sexto Idus Decembris, indictione septima, anno Dominice Incarnationis 1098, pontificatus autem domini Urbani II pape XI.



CCXLuIII. Urbani II epistola ad Manassem Remensem archiepiscopum. 
[BALUZ., Miscell. edit. Luc., II, 144.]

URBANUS episcopus, seruus seruorum Dei, reuerentissimo fratri et cepiscopo MANASSE, Remensi archiepiscopo, salutem et apostolicam benedictionem.

Quamuis clericorum Nouiomensium litteras de Tornacensis Ecclesie coniunctione falsas ex parte  non ambigamus , nil tamen ad presens super hac re uel mutandum uel stabiliendum duximus. Fratrem autem Baldricum, quem ad nos misistis, Nouiomensem electum nos tue fraternitati remittimus. Tu ipsi et Ecclesie in qua electus est secundum Deum atque salutem tue et ipsius anime prouidere debita sollicitudine procurato. uale



CCXLIX. Bulla pro abbate Maioris Monasterii Turonensis. 
[BALUZ., Miscell. edit. Luc., II, 181.]

 URBANUS episcopus, seruus seruorum Dei, uenerabili filio BERNARDO Maioris Monasterii abbati, salutem et apostolicam benedictionem.

Sic apud bonos uiros est seruanda humilitas, ut ueritatis ac iustitie non deseratur auctoritas. Ita ergo humilitatem tuam suscipimus ut ueritatem ac iustitiam teneamus. Te siquidem per omnipotentis Dei gratiam catholicum ac uere religiosum habemus. Si quid uero in ordinationis tue primordiis uel per ordinantis culpam uel per tuam negligentiam deliquisti, nos tibi, beati Martini meritis confidentes, beati Petri uice et auctoritate dimittimus. Hanc autem tibi penitentiam indicimus ut de cetero commissorum fratrum saluti uigilantius ac feruentius instare non desinas. In hac siquidem parte omnibus aduersus  te oblocutionis uocem auferimus et perpetuum silentium imperamus. Uniuersis autem uestri cenobii fratribus presentium litterarum auctoritate precipimus ut deuotione plenissima debitam tibi reuerentiam obedientiamque persoluant, quatenus annuente Deo et ipsi de tue sollicitudinis gratia et tu de ipsorum obedientia pariter gaudere possitis.



CCL. Urbani II epistola ad episcopum Magdeburgensem.---Ne uacillet, sed recte cause insistat, hortatur. .
[MANSI, Concil. XX, 711].

URBANUS episcopus, seruus seruorum Dei, N., Magdeburgensi episcopo, salutem et apostolicam benedictionem.

 Indolis tue, dilecte in Christo frater, strenuitatem miramur, imo aliquantulum circa pietatis uiscera timemus, ne incurrentis erroris persuasio infra precordia iamdudum tibi pullulasset, quod absit; quandoquidem per utriusque sexus fideles religiosos ueraciter tibi exoptatos aliquoties nostras direximus litteras tue, ut speramus, fidelitati, nullumque, aut prorsus raro, uti talem ac tam strenuum, decet uirum, nobis dedisti responsum. Caue ergo, caue interim, queso, ne collum tuum Pharaoni subdatur quo decidente ueteri controuersia, que, peccatis nostris exigentibus, magno temporis spatio Ecclesiam Dei per diuersa orbis climata, pene per interiores medullas fatigauit;  saluo tamen paucorum interiore homine, Baal paulatim confusus est et mundo absordet donorum episcopi sancti fraudulentus mercator. Tu ergo qui, ut a Deo, ita et ab hominibus culmen accepisti, quod magistro apostolorum, cuius uicem adeptus es, suisque successoribus spopondisti. Quod si perseuerare ualeas saluus eris. Nemo enim mittens manum suam in aratrum, si retro prospiciat, faciens iniustum sulcum, aptus est regno Dei; et qui tetigerit picem, inquinabitur ab ea. Sunt autem alia non modulo chartule commendanda, que Deo disponente presens legatus uerbis auri secrete intimabit, que precamur honeste remittas quantocius poteris. Gloriosus Deus mentem tuam atque prouideat tuos actus.



CCLI. Urbanus II Hartmannum, abbatem Gottwicensem, »Gebehardo, Constantiensi episcopo, in apostolica legatione adiutorem constituit.« 
[uide Acta sanctorum, Aug. t. II, p. 376, in uita Altmanni, episcopi Patau.]





CCLII. Urbanus II monasterii Gottwicensis priuilegia, rogante Hartmanno abbate, confirmat. 
[uide Acta sanctorum ubi supra.]




CCLIII. Priuilegium immunitatis Schafhusano in Hirsaugia monasterio concessum. .
[MANSI, Concil. XX, 706.]


URBANUS episcopus, seruus seruorum Dei, dilecto in Christo filio Schafhusensi abbati, eiusque successoribus regulariter substituendis in perpetuum.

Cum uniuersis sancte Ecclesie filiis et apostolice sedis auctoritate ac beneuolentia debitores existamus, illis tamen locis atque personis que specialius ac familiarius Romane adherent Ecclesie, queque amplioris religionis gratia eminent, propensiori nos conuenit caritatis studio imminere. Igitur tam tuis et tuorum fratrum, quam et religiosi comitis N. piis uotis et petitionibus annuentes, Sancti Saluatoris uenerabile cenobium, ab N. quondam comite apud uillam H. sub honore omnium  sanctorum edificatum, et beato Petro oblatum, in ius perpetuum et tutelam recipimus apostolice sedis, sicut a pie memorie predecessore nostro Gregorio uII constat fuisse susceptum. Quidquid etiam immunitatis idem pontifex loco ipsi contulit, nos quoque concedimus, et presenti decreto corroboramus. Apostolica itaque auctoritate statuimus ut uniuersa que prefati comites uel alii quilibet fideles cenobio uestro de suis facultatibus contulerint, queque hodie posset, siue in futurum concessione pontificum, liberalitate principum, uel oblatione fidelium iuste atque canonice poterit adipisci, firma tibi, tuisque successoribus et illibata permaneant. De cellis autem Beate Agnetis et Beate Marie in uilla N. nominatim interdicimus, ne quis occasione  qualibet eas audeat a prefati monasterii proprietate subtrahere uel alienare, sed in eo ordine semper maneant; quo a te, carissime fili N., institute sunt, nec tibi nec successorum tuorum alicui liceat eas distrahere, uel earum bona temere aut uiolenter minuere uel auferre. Si quis uero hactenus eorum quidquam abstulit, donec restituat, ab omnipotentis Dei gratia alienus existat. Preterea mansuro in perpetuum decreto sancimus, ut nulli omnino uiuentium liceat in uestro monasterio aliquid proprietatis, conditionis, hereditarii iuris, aduocatie, inuestiture aut cuiuslibet potestatis, que libertati et quieti fratrum noceat, uindicare. Abbas sane cum fratribus aduocatum sibi, quem utiliorem prouiderint, instituat. Qui si postmodum monasterio  inutilis fuerit, remoto eo alium preficiant. Sepulturam eiusdem loci liberam omnino esse decreuimus, ut eorum qui ibi sepeliri deliberauerint, deuotioni et extreme uoluntati, nisi forte excommunicati sint, nullus obsistat. Si quas uero decimas pertinentes ecclesiis, quas habetis et habebitis, a laicis recuperare, annuente Domino, potueritis, uestris usibus perpetuo mancipandas absque omnium episcoporum contradictione censemus, salua episcopali reuerentia. Laicos seu clericos seculares ad conuersionem suscipere, nullius episcopi uel prepositi contradictio uos inhibeat. Ad hoc adiicimus ut nulli episcoporum facultas sit sine Romani pontificis licentia loca uestra uel monachos interdictioni, uel excommunicationi subiicere. Nulli preterea homini  liceat sepefatum monasterium temere perturbare, uel eius possessiones, seu res ceteras auferre, ablatas retinere, minuere uel temerariis uexationibus fatigare; sed omnia integra conseruentur, eorum pro quorum sustentatione ac gubernatione concessa sunt, usibus omnimodis profutura, quatenus illic Deo seruientes fratres ab omni potestate liberi Romane liberalitatis gratia potiantur, et a secularibus tumultibus alieni, omnipotentis Dei speculationi licentius uacare preualeant. Obeunte te nunc eiusdem loci abbate, uel tuorum quolibet successorum, nullus ibi qualibet subreptionis astutia, seu uiolentia preponatur, nisi quem fratres communi consensu uel fratrum pars consilii sanioris secundum beati Benedicti regulam elegerint. Consecrationes  altarium basilicarum, ordines clericorum, chrisma, et cetera ad episcopale officium pertinentia ab episcopo Constantiensi, in cuius estis diecesi, accipiatis, si tamen catholicus est, et gratiam et communionem apostolice sedis habuerit. Alias uero liceat uobis catholicum, quem uolueritis, adire antistitem, et ab eo consecrationis sacramenta suscipere, uel ad sedem apostolicam recurrere: qui apostolica fultus auctoritate, que postulantur indulgeat. Ad indicium autem percepte a Romana Ecclesia libertatis auri unciam quotannis Lateranensi palatio persoluetis. Si qua sane deinceps ecclesiastica secularisue persona, huius priuilegii paginam sciens, contra eam temere uenire tentauerit,  secundo tertioue commonita, si non satisfactione congrua emendauerit, potestatis honorisue sui dignitate careat, reamque se diuino iudicio existere de perpetrata iniquitate cognoscat, atque a sanctissimo corpore et sanguine Dei ac redemptoris nostri Iesu Christi aliena fiat, et in extremo examine districte ultioni subiaceat. Cunctis autem eidem loco iusta seruantibus sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant.



CCLIu. Urbani II epistola ad Rodulphum comitem.---Pro immunitate ecclesiastica. 
[MANSI, Concil. XX, 659.]


Nosse te uolumus quia nulli secularium domino potestatem in clericos habere licet; sed omnes clerici episcopo soli esse debent subiecti. Quicunque uero aliter presumpserit, canonice procul dubio sententie subiacebit.



CCLu. Urbani II epistola ad Hugonem Lugdunensem archiepiscopum. 
[MANSI, Concil. XX, 677.]

URBANUS II HUGONI Lugdunensi archiepiscopo.

Lugdunensis parecie clericos, quos contra statuta canonum et ab alterius parecie episcopis ordinatos  litterarum tuarum significatione monstrasti, cum graduum suorum honore recipere religionis tue prudentia poterit, si eos alias canonice et sine grauitate aliqua ordinatos constiterit, si tamen eorum uitam probabilem id indulgentie prospexeris promereri. Legimus quippe sanctum Epiphanium episcopum ex diecesi sancti Ioannis Chrysostomi quosdam clericos ordinasse, quod sanctus uir omnino non fecisset, si eis detrimentum ferre perpendisset. Quos igitur recipiendos moderatio tua arbitrata fuerit, iniuncta satisfactionis gratia propter Ecclesiam quam offenderunt congrua penitentia miserationis intuitu in suo quemque honore recipias, salua in omnibus sanctorum canonum disciplina.



CCLuI. Urbani II epistola ad Ebredunensem, uapincensem et Diensem episcopos.---Antequam reconcilientur, fidelitatem excommunicatis nullus seruare cogitur. 
[GRATIAN., Decret., C. Xu, qu. 6, c. 5.]


Iuratos milites Hugoni comiti, ne ipsi, quandiu excommunicatus est, seruiant, prohibeto. Qui si sacramenta pretenderint, moneantur oportere Deo magis seruire quam hominibus. Fidelitatem enim quam Christiano principi iurarunt, Deo eiusque sanctis aduersanti, et eorum precepta calcanti, nulla cohibentur auctoritate persoluere.



CCLuII. Urbani II epistola ad Hugonem, episcopum Gratianopolitanum.---Extraordinaria pollutio in naturalibus non impedit matrimonium. 
[GRATIAN., Decret., C. XXXu, qu. 2, c. 11.]


Extraordinaria pollutio non nisi in naturalibus admissa, uel sepius reiterata, citra maritalem affectum, si prebitis sacramentis ita esse constiterit quemadmodum nobis tuis significatum est litteris, non uidetur matrimonium impedire, quamuis ipsa est criminosa et damnabilis.



CCLuIII. Urbani II pape epistola ad Hugonem Cluniacensem abbatem.---S. Bertini monasterium ei iuxta consuetudines Cluniacenses informandum concedit. 
[D. BOUQUET, Recueil, t. XIu, p. 737.]


URBANUS episcopus, seruus seruorum Dei, uenerabili fratri HUGONI, Cluniacensi abbati, salutem et apostolicam benedictionem.

Iustis precibus ministerium nostrum deesse non debet. Idcirco Flandrensis comitisse preces, quas abbate B. Bertini suggerente mandauit, admittendas fore decreuimus. Postulauit  enim ut B. Bertini monasterium tue tuorumque successorum prouidentie disponendum curandumque committeremus: quod nos, qui pro commisso officio saluti omnium prouidere debemus, clementer annuimus. Tuam ergo fraternitatem auctoritate presentium litterarum commonemus, ut monasterium ipsum in tua deinceps  prouisione suscipias, abbatemque, si discipline monastice inconueniens fuerit, amouere facultas uobis libera permittatur, saluo quidem diecesani episcopi iure, scilicet ut uobis in monasterii correctione obuiare non ualeat.



CCLIX. Priuilegium Urbani II pape Raginero abbati monasterii S. Petri Crispiniensis Rome concessum. 
[Gall. Christ., tom. III, Instrum., p. 26.]

URBANUS episcopus, seruus seruorum Dei, carissimo filio suo RAGINERO, abbati monasterii Sancti Petri, quod est situm in uilla que uocatur Crispinium super fluuium Hon, in pago Hainau.

 Tuis igitur, dilectissime in Christo fili, iustis postulationibus annuentes per presentis priuilegii paginam Beati Petri monasterium, in quo beatus Christi confessor Landelinus quiescit, situm in uilla que dicitur Crispinium, super fluuium Hon, in pago Hainau, regendum ac disponendum tibi tuisque legitimis successoribus confirmamus. Adiacentem etiam uillam supranominatam a Nouo Fossato cum omnibus possessionibus suis in pratis, in agris cultis aut incultis, in aquis aquarumue decursibus, et siluam que Ambligis dicitur, sicut a bone memorie comite Balduino et matre eius Richilde beato Landelino  reddita, et a uenerabili uiro Gerardo Cameracensium episcopo confirmata sunt, integra prorsus et omni exactione libera prefato Beati Petri monasterio in perpetuum possidenda manere decernimus. Preterea apostolica auctoritate statuimus ut quecunque hodie idem monasterium iuste possidet, siue in crastinum concessione pontificum, largitione principum uel oblatione fidelium iuste atque canonice poterit adipisci, firma tibi tuisque successoribus illibata permaneant, salua Cameracensis episcopi canonica reuerentia. Decernimus ergo ne ulli omnino hominum liceat idem monasterium temere perturbare, aut ei subditas possessiones auferre, minuere, uel temerariis uexationibus fatigare, sed omnino integra conseruentur eorum pro quorum  sustentatione ac gubernatione concessa sunt usibus profutura. Sane si quis in crastinum archiepiscopus aut episcopus, imperator aut rex, princeps aut dux, comes aut uicecomes, aut iudex, aut persona quelibet magna uel parua, potens uel impotens, huius nostri priuilegii paginam sciens contra eam uenire tentauerit, secundo tertioue commonita si non satisfactione congrua emendauerit, a Christi Ecclesie corpore cum auctoritate potestatis apostolice segregamus. Conseruantibus autem pax a Deo et misericordia presentibus ac futuris seculis conseruetur. Amen.



CCLX. Urbanus II »cenobium Generense in Guasconia in ius et proprietatem apostolice sedis recipit et priuilegio communit sub annuo censu II unciarum auri.« 
[Centii Camerarii Liber censualis, apud MURATORI Antiq. Ital., u, 885.]





CCLXI. Urbani II pape priuilegium pro monasterio Latiniacensi. 
[MABILLON et RUINART, Ouur. posth., III, 401.]

URBANUS episcopus, seruus seruorum Dei, dilecto filio ARNULPHO Latiniacensi abbati eiusque successoribus regulariter promouendis in perpetuum.

Pie postulatio uoluntatis effectu debet prosequente compleri, quatenus et deuotionis sinceritas laudabiliter elucescat, et utilitas postulata uires indubitanter assumat. Quia igitur electio tua ad sedis apostolice portum confugiens, eius tuitionem deuotione  debita requisiuit, nos supplicationi clementer annuimus, et beati Petri Latiniacense monasterium, cui Deo auctore presides, et tam ei adiacentem uillam quam cetera omnia ad ipsum pertinentia sub tutelam apostolice sedis excipimus. Per presentis ergo priuilegii paginam apostolica auctoritate statuimus ut tam prefata Latiniacensis uilla quam cetera omnia que uestrum hodie monasterium possidet, siue in futurum concessione pontificum, liberalitate principum uel oblatione fidelium iuste atque canonice poterit adipisci, firma tibi tuisque successoribus, et illibata permaneant. Decernimus ergo ut nulli omnino hominum liceat eumdem locum temere perturbare aut eius possessiones auferre uel ablatas retinere.  minuere uel temerariis uexationibus fatigare, sed omnia integra conseruentur, eorum pro quorum sustentatione ac gubernatione concessa sunt usibus omnimodis profutura, saluo scilicet Parisiensis Ecclesie iure canonico, ita tamen quod neque eiusdem Ecclesie episcopo, neque archidiacono liceat temerarie excommunicationis uel exsecutionis aut consuetudinis grauamen aliquod fratribus irrogare. Obeunte te nunc eiusdem loci abbate, uel tuorum quolibet successorum, nullus ibi quibusuis subreptionibus astutia uel uiolentia preponatur, nisi quem fratres communi consensu, uel fratrum pars consilii sanioris, seu secundum Dei timorem et beati Benedicti regulam elegerint. Electus uero, a Parisiensi episcopo consecretur. Ad iudicium autem percepte  a Romana Ecclesia libertatis auri unciam quotannis Lateranensi palatio persoluetis. uos igitur, fili in Christo dilecti, Dei timorem et amorem in cordibus habere satagite, ut quanto a secularibus tumultibus liberiores estis, tanto amplius placare Deo totius mentis et anime uirtutibus anheletis. Sane si quis in crastinum archiepiscopus aut episcopus, imperator aut rex, aut dux, comes, uicecomes, iudex, aut ecclesiastica quelibet secularisue persona, hanc nostre auctoritatis paginam sciens, contra eam temere uenire tentauerit, secundo tertioue commonitus, si non satisfactione congrua emendauerit, potestatis honorisque sui dignitate careat, reumque se diuino iudicio de perpetrata iniquitate cognoscat, et a sacratissimo corpore ac sanguine Dei et Domini  Redemptoris nostri Iesu Christi alienus fiat, atque in extremo examine districte ultioni subiaceat. Cunctis autem eidem loco iusta seruantibus sit pax Domini nostri Iesu Christi, quatenus et hic fructum bone actionis percipiant et apud districtum Iudicem premia eterne pacis inueniant. Amen.



CCLXII. Urbani II epistola ad Rotgerium Suessionensem episcopum.---Ut in parochianis ecclesiis canonici regulares ordinentur. 
[MANSI, concil. XX, 677.]

URBANUS papa ROTGERIO Suessionensi abbati.

Iustis uotis assensum prebere, iustisque postulationibus aures accommodare nos conuenit, qui, licet  indigni, iustitie custodes atque precones in excelsa apostolorum principum Petri et Pauli specula positi Domino disponente uidemur existere. Ut igitur propositi uestri ordinem secundum beati Augustini regulam commissi tibi fratres tranquille ualeant absque secularium tumultuum perturbationibus annuente Domino custodire, postulationi tue libenter annuimus, et presentium litterarum auctoritate concedimus, ut in parochianis ecclesiis que ad uestrum monasterium pertinent, regulares uobis liceat claustri uestri clericos [canonicos] ordinare, qui et ecclesiis ipsis religiose seruiant, et adiacentis populi parochiam secundum timorem Dei, saluo episcopi iure dubito, sollicite procurare non negligant,  quatenus omnia que domus Dei sunt a sapientibus et sapienter administrentur.

Data II Idus Iulii.



CCLXIII. Urbani pape epistola ad Bernardum archiepiscopum Toletanum. 
[MANSI, Concil. XX, 701.]

URBANUS episcopus, seruus seruorum Dei, dilecto fratri et cepiscopo BERNARDO Toletano salutem et apostolicam benedictionem.

Litterarum presentium lator ad nos ueniens ab exorcista usque ad sacerdotium nullum ordinem se accepisse confessus est. Quod audientes plurimum mirati sumus. Et quia eius persona nobis ignota  sine litteris et sine ullis indiciis nostro se presentauit conspectui, eum strenuitati tue remisimus, precipientes ut causam eius diligenter inquiras; et si quod refert uerum esse constiterit, a sacerdotio male et inordinate accepto, indicta quam dignam duxeris penitentia, per annum cessare iubebis. Anno uero transacto, si eius uita et conuersatio talis uisa fuerit et alia non impediunt ut honore digna sit tanto, omnes ordines quos non accepit cum ipso pariter presbyteratu, siquidem presbyteratum gratis assumpserit, illi restituas.



CCLXIu. Bulla Urbani II pape ad Petrum episcopum Iaccensem. 
[MARTINEZ, Historia de la fundacion y antiguedades de San Iuan de la Peña. Çaragoça, 1620, in-fol., p. 235.]


URBANUS episcopus, seruus seruorum Dei, uenerabili fratri PETRO Iaccensi episcopo, salutem et apostolicam benedictionem.

Cum monastice religionis in religioso claustro rudimenta susceperis, miramur plurimum quod eiusdem religionis uiros plurimum aduerseris. Queritur enim uenerabilis filius noster abbas Sancti Ioannis in Pinna quod ipsius loci cemeterium uehementer impugnes, et ab eo uiros retrahas seculares; quod quam praue facias, etiam secularibus potes legibus informari, que sanctis cenobiis consonantes, extremas  deficientium uoluntates ratas haberi constituunt. Dixerit etiam deuotos monasterio uiros, praua illinc suasione, retrahere, de quibus magnopere metuendum est, ne secundum Apostoli dictum damnationem incurrant, quia primam fidem irritam fecerunt. Tuam igitur dilectionem litteris presentibus admonemus atque precipimus, ne ulterius quorumlibet suasione, locum illum, qui sub beati Petri iure specialiter continetur, huiusmodi uexationibus defatiges; nec a conuersione deuotos, nec a cemeterio mortuos ulterius retrahi patiaris. Super detrimento etiam, quod per huiusmodi occasiones monasterio illatum est, aut iustitiam integram, aut conuenientem concordiam, supradicto abbati precipimus exhiberi. Illi uero qui contra uotum suum a monasterio recesserunt,  redire omnino ad monasterium, et uotum suum adimplere cogantur.

Datum, etc.



CCLXu. Urbani II pape priuilegium pro Ecclesia Iaccensi. 
[AYNSA, Fundacion, excelencias, grandezas y cosas memorables de Huesca, p. 539.]

URBANUS episcopus, seruus seruorum Dei, PETRO, Oscitano episcopo, eiusque successoribus canonice promouendis in perpetuum.

Misericordie mater et iustitie custos sedes Romana a Domino Iesu Christo, qui beatis apostolis Petro et Paulo ligandi atque soluendi potestatem concessit, obseruare iustitiam et misericordiam impendere  didicit. Sequentes igitur constitutionis paginam predecessoris nostri PP. Gregorii uII, de terminis Oscen. episcopatus et Iaccen. quos ipse iure antiquitatis summe et precibus gloriosi regis Ranimiri filio eius et nostro carissimo Garsie episcopo Oscen. et Iaccen. in parte orientali concessit; sicut Cinca Fluuius a Pirannis montibus descendens, per montana et plana discurrit, usque ad uallem Lupariam, infra quos terminos etiam ecclesias de Belsa, et de Gestan, et de Alquezar, et de Barbastro eidem antecessori tuo, o Petre, episcopo Oscen. priuilegii assertione confirmauit: et nos quoque pari spiritu eosdem terminos cum predictis ecclesiis et terminis earum, et canonicis tuis presenti auctoritate corroboramus, et omnes alias Ecclesias,  que hac in die sunt inter duo flumina Alcanatre uidelicet, et Cinca, uel in posterum Deo miserante in prescripto termino edificabuntur: ut scilicet deinceps querela, quam archidiaconi tui Luppo Fortunionis et Luppo Eneconis fecerunt nobis pro ecclesiis, quas de sedis tue parochia condignis postulationibus Sanctii Regis, quia terram cum gladio acquisierat, capelle sue Montis-Aragonis concesseramus, in posterum omnino sopiretur: et Ecclesie tue pro eo quod predecessor tuus Garsias episcopus contra censuram priuilegii Romani, de Ecclesia iam prenominata, uidelicet de Alquezar, per uiolentiam fuerat expulsus, per nostram manum illas ecclesias cum suis pertinentiis libere, et sine inquietatione quorumlibet posterorum in pace bona  postmodum obtineat. In parte etiam septentrionali eodem tenore, quo per eiusdem regis Ranimiri similiter instantiam, cum supra positis assignatis terminis uidelicet, et usque ad locum qui uulgo dicitur Planamayor inclusa tota terra Pintana, et ualle Orsella, cum ecclesiis suppositorum castellorum de Us scilicet, et de Sos, et de Lusia, et de Bel, et de Aguero, et de Moriello: et nos . . . . . eosdem Oscen. et Iaccen. Ecclesie in perpetuum concedimus, dignum iudicantes ut tam ista quam alia omnia que prefatus rex die qua canonica in Iacca fuit constituta episcopo et canonicis in presentia nouem pontificum, ad ordinis sustentationem libere donauit, scilicet Liertie uillam, et Sesaue, et locum  qui dicitur septem fontes, cum omnibus eorum pertinentiis, cultis et incultis et cum decimis omnium redituum regalium, et eorum qui quibuscunque ex causis regibus unquam persoluentur in Iacca, et circumquaque per totam Aragoniam, illibata deinceps seruitio canonicorum per infinita secula habeantur. Si qua sane in posterum ecclesiastica, secularisue persona, huius nostre assertionis tenorem sciens, contra eum temere uenire tentauerit, secundo tertioue commonitus, si non congrue satisfecerit, potestatis honorisque sui dignitate careat . . . Diuino iudicio de perpetrata iniquitate cognoscat, et a sacratissimo corpore ac sanguine Domini nostri Iesu Christi aliena fiat. Cunctis autem prefixa Ecclesie Oscen. et Iaccen. iura seruantibus sit pax  Domini nostri Iesu Christi, et uita eterna.



CCLXuI. Urbanus Petronium, episcopum Legionensem, ex matre non legitima editum, ab huius peccati uinculo absoluit. 
[GRATIAN., Decret. I, dist. 56, c. 14.]

Quia simpliciter ad sedem apostolicam ueniens humiliter peccatum confessus es quod pontificii tui uidebatur officium impedire, uidelicet, quod ex matre non legitima procreatus sis, quam uiuente propria uxore pater tuus cognouisse dignoscitur; ÷ Nos, apostolice mansuetudinis gratia admonente, a ceteris que sacerdotium impediunt criminibus tam tui professione quam fratrum testimonio, qui tecum  sunt, immunem te agnoscentes et uitam tuam religiosam audientes, ab huius te peccati uinculo absolutum in suscepto sacerdotali officio confirmamus.



CCLXuII. Urbanus II papa committit Mathildi comitisse restitutionem ecclesie Sancti-Floriani, faciendam ab episcopo Mantuano ad fauorem monasterii Sancti Benedicti de Padolyrone. 
[MARGARINI, Bullar. Casin., II, 118.]

URBANUS episcopus, seruus seruorum Dei, inclyte MATHILDI, unice beati Petri filie, salutem et apostolicam benedictionem.

Conquestus est filius noster cenobii Sancti Benedicti abbas super quadam ecclesia Sancti Floriani a  beate memorie patre tuo B. in predio eiusdem monasterii fundata, et a religione tua iam dicto cenobio postea reddita. Quam cum monasterium illud quiete tenuisset et a capellanis suis eam regi, utpote quod suum erat, sine molestia et alicuius controuersia administrari fecisset facta commutatione inter Mantuanum episcopum, et monasterium, de monasteriis episcopatus, et de ecclesiis abbatie, sicut bene nouit prudentia tua, cumque postea id destructum fuisset, utrisque partibus, quod proprium erat, recipientibus, hanc solam ecclesiam, de qua fit querimonia, episcopus sibi retinuit, eamque monasterio reddere noluit. Quando etiam monasterium illud Ecclesie Sancti Petri, cui, licet indigni, presidemus, concessione tua traditum est; abbatis capellanus  populum illius terre regebat, baptisma celebrabat, et quidquid ad animarum curam pertinet, permissione Mantuanorum episcoporum ibi regebat. uolumus itaque et precipimus ut monasterium nostrum, quod suum erat, quodque iure tenebat, ex integro recipiat; nullamque bonorum suorum diminutionem ullomodo de his que tenebat patiatur. Oportet igitur ut in presentia Regiensis episcopi, et aliorum prudentium uirorum, Mantuanum episcopum conueniens eique precipias ut ea que monasterii fuerunt sibi restituat et alia in pace ipsum possidere permittat.



CCLXuIII. Urbani II epistola ad clerum populumque Salernitanum.---Pro immunitate ecclesiastica. 
[MANSI, Concil. X, 660.]


URBANUS episcopus, seruus seruorum Dei, dilectis filiis clero et populo Salernitano salutem et apostolicam benedictionem.

Lanzonem presbyterum, qui ecclesiam Sancte Marie per manum laicam inuasit, expulso eo qui legitime possidebat, noueritis sententia nostra officio et beneficio interdictum. Omnes preterea qui ecclesias uel ecclesiastica beneficia aut capellanias sine episcopi sui consensu per manum laicam obtinuerint, donec satisfaciant suo episcopo, secundum sanctorum canonum constituta, ab officio et beneficio interdicimus.



CCLXIX. Urbani II epistola ad Godinum, antistitem Uritanum.---Mandat ut sedem episcopalem, in urbem Uriam quondam translatam, Brundisio urbi reddat. 
[UGHELLI, Italia sacra, IX, 30.]


URBANUS II episcopus, seruus seruorum Dei, dilecto in Christo fratri GODINO, Oritano antistiti, salutem et apostolicam benedictionem.

Quia nobis uirorum ueracium assertione, qui rem diligenter inuestigarunt, compertum est cathedram tuam, que nunc apud Oritanum municipium habetur, apud Brundusii ciuitatem antiquitus exstitisse, postea ciuitate desolata in Oritanum municipium esse translatam, nunc, miserante Domino, Brundusii est ciuitas restituta, uolumus et presentis pagine  auctoritate sancimus ut eadem episcopalis cathedra Brundusium referatur, eo tenore ut Goffridus egregius comes noster in Christo filius pollicitus est, etc.



CCLXX. Urbani epistola ad uitalem presbyterum [Brixiensem].---In dignitate seruanda Simoniacis misericordia potest impendi, si eos uita commendat. 
[GRATIAN. Decret., C. I, qu. 5, c. 2.]

Eos qui ecclesiam emerunt, si persona talis fuerit quam uita commendet, uidelicet ut in canoniis, uel monasteriis regulariter uiuat, in sui honoris officio, misericorditer condescendendo, ministrare  concedimus, absque tamen sanctorum canonum preiudicio.



CCLXXI. Ad eumdem.---Filii, uel filie ante uel post compaternitatem geniti legitime coniungi possunt. 
[GRATIAN. Decret., C. XXX, qu. 3, c. 4.]

Super quibus consulit nos tua dilectio, hoc uidetur nobis ex sententia respondendum; ut et baptismus sit, si instante necessitate femina puerum in nomine Trinitatis baptizauerit, et quod spiritualium parentum filii, uel filie, ante, uel post compaternitatem geniti possunt legitime coniungi, preter illam personam per quam compatres sunt effecti.



CCLXXII. Ad eumdem.---Uxor simul cum uiro filium alicuius in baptismate non suscipiat. 
[GRATIAN. Decret., C. XXX, qu. 4, c. 6.]


Quod autem uxor cum marito in baptismate simul non debeat suscipere puerum, nulla auctoritate reperitur prohibitum. Sed ut puritas spiritualis paternitatis ab omni labe et infamia conseruetur immunis, dignum esse decernimus ut utrique insimul ad hoc aspirare minime presumant. Quia uero piaculare flagitium commisit, qui duabus commatribus uelut duabus sororibus nupsit, magna iuxta modum culpe penitentia sibi debet iniungi.



CCLXXIII. Ad Lucium, prepositum Sancti Iuuentii.---De ualore baptismi aliorumque sacramentorum a criminosis sacerdotibus collatorum. 
[MANSI, Concil. XX, 660.]


URBANUS episcopus, seruus seruorum Dei, dilecto filio LUCIO, preposito ecclesie Sancti Iuuentii apud Ticinum, salutem et apostolicam benedictionem.

Saluator predixit in Euangelio circa finem seculi pseudochristos et pseudoprophetas surgere, et multos seducere, et fideles suos in mundo multas habituros pressuras; sed tamen portas inferi aduersus Ecclesiam non preualituras. Proin quia, ut ait Apostolus , oportet hereses esse, ut qui probati sunt manifesti fiant, oportet nos cum propheta ex aduerso ascendere, et murum opponere  pro domo Isrel, et cum eodem apostolo per multas tribulationes intrare in regnum Dei, unde non sunt condigne passiones huius temporis ad futuram gloriam que reuelabitur in nobis. Igitur quia innotuisti nobis quod tibi obiicitur: Utrum uendere ecclesiasticam rem Simoniacum sit? hoc Simoniacum esse patenter colligitur ex hoc quod B. Petrus apostolus ait Simoni: Pecunia tua tecum sit in perditionem, quia existimasti donum Dei pecunia possideri . Donum quippe Dei est Spiritus sanctus, et donum Dei est res ipsius ecclesie oblata. Et si bene aduertis, Simon Magus, qui ficte ad fidem accessit, non Spiritum sanctum propter  Spiritum sanctum, quo ipso indignus erat , sed ideo, quantum in ipso erat, emere uoluit, ut ex uenditione signorum que per eumdem fiebant multiplicatam pecuniam quam obtulerat lucraretur. Nec apostolus emptionem Spiritus sancti quam bene nouerat fieri non posse, sed ambitionem talis questus, id est auaritiam, quod est idolorum seruitus, in eodem Simone exhorruit, et maledictionis iaculo perculit.

Quisquis itaque res ecclesiasticas que Dei dona sunt, quoniam a Deo fidelibus et a fidelibus Deo donantur, queque ab eodem gratis accipiuntur, et ideo gratis dari debent, propter sua lucra uendit uel emit, cum eodem Simone donum Dei pecunia  possideri existimat. Ideo qui easdem res non ad hoc ad quod institute sunt, sed ad propria lucra, munere lingue, uel indebiti obsequii, uel pecunia largitur uel adipiscitur, Simoniacus est, cum principalis intentio Simonis fuerit sola pecunie auaritia, id est idololatria, ut ait apostolus Paulus. Alioquin cur synodus Chalcedonensis sexcentorum triginta episcoporum procuratorem uel defensorem Ecclesie, uel quemquam regule subiectum, adeo per pecuniam ordinari prohibet, ut interuentores quoque tanti sceleris anathematizet, nisi quod eosdem Simoniacos iudicet? Quod si prefati milites Ecclesie ob huius scelus taliter percelluntur, nemo sapiens negabit non militantes Ecclesie multo damnabilius hanc ob causam, id est uenditionis uel emptionis,  debere percelli.

Sed et beatus predecessor noster Paschalis  de consecratione, et de rebus que proueniunt ex consecratione, affirmat quod quisquis alterum eorum uendit, sine quo alterum habere non potest, neutrum non uenditum derelinquit. Ac per hoc eum qui rem Ecclesie uendit uel emit Simoniacum intelligit; in nomine uero procuratoris intelligit prefata synodus quemlibet ecclesiasticarum rerum administratorem, ut uer. gr. prepositum, economum, uicedominum: defensoris nomine aduocatum siue castaldum, et iudicem: in subiecto regule archipresbyterum, archidiaconum, canonicum, monachum, uel quemlibet ecclesiastico mancipatum officio. Quod uero Spiritum sanctum, quantum in se est, uendat  uel emat qui preposituram uel huiusmodi uendit uel emit, audi Augustinum super Ioannem: »O quot proposita fecerunt! Alterum propositum habet Carthagine Primianus, alterum habet Maximianus, alterum habet in Mauritania Rogatus, alterum habent in Numidia illi et illi quos iam nec nominare sufficimus. Circumit ergo aliquis emere columbam? unusquisque propositum suum laudat quod uendit,« etc.

Ecce uenerabilis Augustinus de prepositure distractione agens, in nomine columbe sancti Spiritus uenditionem uel emptionem accipit, sicut et omnes huius euangelici capituli tractatores. Pensandum  uero est qua pena multentur qui iam Deo et Ecclesie sue oblata uendunt uel emunt, si cum flagellis a Dei templo eiecti sunt, qui que Deo erant offerenda uendebant uel emebant. Si de offerendorum uenditoribus uel emptoribus dictum est: uos fecistis domum Patris mei domum negotiationis, et speluncam latronum , quid dicetur iam de Ecclesie oblatorum uenditoribus uel emptoribus? Et ne quis insanus obiiciat merito hos Dominum tam acerbe uindicasse, quia tunc illa in Dei templo, ecclesiastice uero res modo extra templum distrahantur, attendat super his Augustini non determinantem locum uenditionis uel emptionis propositorum, sed tantum indefinite dicentem: »Circumit aliquis emere columbam?« unusquisque propositum suum  laudat quod uendit, non adiiciens, in templo uel extra templum. Hec contra uenditores uel emptores sacrarum rerum.

Ad hoc uero quod in epistola tua sequitur, id est: Utrum obedire tentantibus ad mortem nefas sit? et circa finem eiusdem epistole hoc idem iterum inculcatur, illud beati Petri respondemus: Obedire Deo oportet magis quam hominibus . In quo exemplo notandum est hominibus interdum obediri debere, sed magis Deo; hominibus quidem in his que contra fidem et religionem non sunt, quoniam ciues Ierusalem legimus Babylonis ciuibus militasse, ut sanctum Ioseph et socios Danielis; quorum primus stuprum domine, sequentes uero idololatriam perhorrentes, rem publicam et alienigenarum principum  strenue gubernauerunt. Et in Euangelio habes , cum eo qui te angariauerit uno milliario, alia duo ambulare debere, et reddere que sunt Cesaris Cesari, et que sunt Dei Deo. Item Hieronymus super epistola ad Philippenses: »Si dominus ea iubet que non sunt aduersa Scripturis sanctis, subiiciatur domino seruus; si uero contraria precipit, magis obediat spiritus quam corporis domino,« et infra: »Si bonum est quod precipit imperator, iubentis exsequere uoluntatem; si malum, respondere: Obedire oportet Deo magis quam hominibus .«

Ad hoc uero quod subiungitur in eadem epistola, id est: Utrum sit utendum ordinationibus et reliquis sacramentis, a criminosis exhibitis, ut ab  adulteris, uel sanctimonialium uiolatoribus, uel huiusmodi? ad hoc, inquam, ita respondemus: Si schismate uel heresi ab Ecclesia non separantur, eorumdem ordinationes, et reliqua sacramenta sancta et ueneranda non negamus, sequentes beatum Augustinum, qui super Ioannem de huiusmodi tam copiose quam ueraciter disseruit. Ait enim: »Baptizet seruus bonus, siue seruus malus, non sciat se ille qui baptizatur baptizari ab eo qui non sibi renuit baptizandi potestatem;« et paulo post: »Non horreat columba ministerium malorum, respiciat Domini potestatem. Si fuerit superbus minister,  cum zabulo computatur, sed per illum Christi sacramentum non contaminatur. Quod per illum fluit, purum est, quod per illum transit, liquidum est.« Item: »Spiritualis uero uirtus sacramenti ita est ut lux, que et ab illuminandis pura excipitur, et, si per immunda transeat, non inquinatur. Quos baptizat ebriosus, quos baptizat homicida, quos baptizat adulter, Christus baptizat.« Et cetera huiusmodi. Attamen decessores nostri Nicolaus et Gregorius a missis sacerdotum, quos tales reuera esse constiterit, fideles abstinere decreuerunt, ut et peccandi licentiam ceteris auferrent, et huiusmodi ad digne penitentie lamenta reuocarent. Scripsit hoc predecessor noster Gregorius Rodulpho et Bertholdo ducibus inter cetera : »Officium Simoniacorum, et in fornicatione iacentium scientes nullo modo recipiatis, et quantum potestis, tales sanctis deseruire mysteriis ui, si oportuerit, prohibeatis,« etc.

Porro ad hec que tibi syllogistice in eadem epistola obiiciuntur, id est, si corpus et sanguis Christi non sunt, et alia que prediximus, proprias non habent uirtutis dignitates, quid agentibus obsunt; quod si habent, cur spernuntur, sicubi ab indigno presumuntur? Ad hec, inquam, ita respondemus: Proprias quidem habent uirtutis dignitates, ut prefatus Augustinus ait super Ioannem contra Donatistas, sed agentibus uel suscipientibus eadem sacramenta contra prefatorum pontificum instituta,   nisi forte sola morte interueniente, utpote ne sine baptismate uel communione quilibet humanis rebus excedat: eis, inquam, in tantum obsunt, ut ueri idololatre sint, cum talibus et ordinationum et sacramentorum confectio, et aliter quam premissum est scienter susceptio, uehementer a sanctis canonibus prohibeatur. Ait namque Samuel propheta: Quoniam peccatum hariolandi est repugnare, et quasi scelus idololatrie noli acquiescere . Hec de malis catholicis qui intra Ecclesiam sunt. Ceterum schismaticorum et hereticorum sacramenta, quoniam extra Ecclesiam sunt iuxta sanctorum Patrum traditiones, scilicet Pelagii, Gregorii, Cypriani, Augustini, Hieronymi, formam quidem sacramentorum, non autem uirtutis effectum habere  profitemur, nisi cum ipsi, uel eorum sacramentis initiati, per manus impositionem ad catholicam redierint unitatem.

Sciendum uero est quod canones apostolorum, quorum auctoritate Orientalis et ex parte Romana unitur Ecclesia, et insignis martyr Cyprianus, et octoginta episcopi cum eodem baptismum hereticorum lauacrum diaboli appellant. Stephanus uero et Cornelius martyres et pontifices Romani, et uenerabilis Augustinus in libro De baptismate eumdem Cyprianum, et prefatos episcopos hanc ob causam uehementer redarguunt, affirmantes baptismum  siue ab heretico siue schismatico ecclesiastico more celebratum ratum esse; et merito, quia alia in baptismo, et alia in reliquis sacramentis consideratio est: quippe cum et ordine prior et necessarior sit; subito enim morituro prius baptismate, quam Dominici corporis communione uel aliis sacramentis consulitur. Et dum forte catholicus non inuenitur, satius est ab heretico baptismi sacramentum sumere quam in eternum perire. Et hanc sententiam prescriptorum pontificum Cornelii, Stephani, et Augustini, secuti sunt Innocentius, Siricius, Leo, Anastasius et magnus Gregorius, et omnis Ecclesia catholica. Et quoniam epistolaris breuitas propositis tibi questionibus fortasse non sufficit, eorumdem temeritatem ad sedem apostolicam  instruendam mitte, aut, iuxta Apostolum, ueluti sane doctrine aduersarium post secundam et tertiam correptionem deuita . Tu uero esto fidelis usque ad mortem, ut percipias coronam uite.

Data Rome.



CCLXXIu. Urbanus ecclesie S. Trinitatis, in loco qui Pons Guinizeli dicitur, priuilegia instituit, ea lege ut clerici »Mediolanensis monete nummos sex quatuor annis Lateranensi palatio persoluant.« 
[MURATORI, Rer. Ital. Script., u, 479.]

URBANUS episcopus, seruus seruorum Dei, dilecto filio LIPRANDO, etc.

 Statuimus ecclesiam illam cum prediolo, in quo fundata est . . . uel per alios fideles illic Domino largiente collata fuerint, ab omni seculari oppositione quietam perpetuo manere, et liberam. Clericis uero ibi uicturis uiuendi regulariter concedimus facultatem, eosque decernimus tam proprias ordinationes, quam altarium et ecclesiarum consecrationes, ceterorumque dona sacramentorum a Mediolanensi archiepiscopo suscipere, si quidem catholicus fuerit, et communionem ac gratiam apostolice sedis habuerit, et si ea gratis et non prauitate indulserit, alias autem liberum eis arbitrium sit sacramenta eadem suscipere a quocunque uoluerint catholico episcopo. Decernimus ergo ut neque Mediolanensi archiepiscopo, neque alicui uiuentium  liceat eamdem ecclesiam, et fratres qui illic Deo seruierint, quolibet occasionis iugo deprimere, aut bona eorum distrahere et suis usibus applicare, uel temerariis uexationibus fatigare, sed omnia integre conseruentur uobis, et successoribus uestris omnimodis profutura, salua eiusdem Mediolanensis archiepiscopi catholica reuerentia. Ad indicium autem huius percepte libertatis a Romana Ecclesia Mediolanensis monete nummos sex quatuor annis Lateranensi palatio persolueritis. Si qua igitur in crastinum ecclesiastica secularisue persona, huius decreti paginam sciens, contra eam temere uenire tentauerit, potestatis honorisque dignitate careat, reamque se diuino iudicio existere de perpetrata  iniquitate cognoscat, atque a sacratissimo corpore et sanguine Christi Dei ac Domini Redemptoris nostri Iesu Christi aliena fiat, et in extremo examine districte ultioni subiaceat. Cunctis autem eidem loco iusta seruientibus sit pax Domini nostri Iesu Christi, quatenus et hic fructus bone actionis percipiant, et apud districtum iudicem premia eterne pacis inueniant. Amen.



CCLXXu. Urbanus papa in epistola ad populum S. uincentii uulturnensis iuxta Capuam. 

Si adulteri uel alias criminosi heresi uel schismate, id est precisione uel depositione ab Ecclesia non  separantur, sacramenta eorum sancta non negamus, sic Augustinum sequentes; sed predecessores nostri Gregorius et Nicolaus a missis talium abstinere preceperunt, ut hoc terrore et peccandi licentiam ceteris auferrent, et ipsos rubore sui contemptus ad digna penitentie lamenta reuocarent.

Et post modicum: Proprias habent criminosorum sacramenta uirtutis dignitates, ut beatus Augustinus super Ioannem contra Donatistas ait; sed agentibus et suscipientibus eadem sacramenta contra sanctorum pontificum instituta, nisi forte sola morte interueniente, utpote ne sine baptismate uel communione quilibet, humanis rebus excedat, eis inquam, in tantum obsunt, ut ueri idololatre sint, cum talibus et ordinationum, et sacramentorum confectio,  et aliter quam premissum susceptio, uehementer a sacris ordinibus prohibeantur.

Item post pauca: Hec de malis catholicis qui intra Ecclesiam sunt. Ceterum schismaticorum et hereticorum sacramenta quoniam extra sunt, iuxta sanctorum Patrum traditiones, Pelagii scilicet, Gregorii, Cypriani, Augustini, Hieronymi, formam quidem sacramentorum, non autem uirtutis effectum habere profitemur, nisi cum ipsi uel eorum sacramentis initiati per manus impositionem ad catholicam ueritatem redierint.



CCLXXuI. Urbanus II permittit ut Iordani principis filia, infantula Rainaldo, Rodeli filio, inuitis matre et parentela, desponsata, alii uiro nuptum detur. 
[GRATIAN. Decret., C. XXXI, qu. 5, c. 1.]


Si uerum esse constiterit, quod nobis legati Iordanis principis retulerunt, scilicet, quod ipse coactus et dolens filiam suam infantulam nolentem, flentem, et pro uiribus renitentem, non assentientibus, sed ualde dolentibus matre et parentela, Raynaldo, Rodeli filio, desponsauerit; quoniam canonum et legum auctoritas talia sponsalia  non approbat, ne ignorantibus leges et canones, nimis durum, quod dicimus, uideatur, ita sententiam temperamus, ut si princeps cum filie, matris, et parentele assensu, id quod ceptum est, perficere uoluerit, concedamus. Sin autem  legatus noster utrasque partes audiat; et si nichil fuerit ex parte supradicti Raynaldi amplius, quod impediat, ab ipso Iordane sacramentum, quod ita constent hec, ut dicta sunt, accipiat; et nos canonum ac legum scita sequentes, deinceps non prohibemus, quin alii uiro si uoluerit, predicta filia eius nubat, tantum in Domino.



CCLXXuII. Aliud Urbani II decretum. 
[GRATIAN. Decretum, C. XIX, qu. 2, c. 3.]

Nullus episcopus clericos suos, nisi forte, quibus ecclesiasticarum rerum dispensatio commissa fuerit, sibi iurare compellat.



CCLXXuIII. Aliud Urbani II decretum 
[MANSI, Concil. XX, 714.]


Urbanus papa secundus, Due, inquit, leges sunt, una publica, altera priuata; publica lex est que a sanctis Patribus scripta est firmata, ut est lex canonum, que quidem propter transgressores est tradita; uerbi gratia, decretum est in canonibus clericum non debere de suo episcopatu ad alium transire, nisi commendatitiis litteris episcopi sui, quod propter criminosos sic statutum est, nec uidelicet infames ab aliquo episcopo suscipiantur persone. Solebant enim officia sua cum non poterant in suo, in episcopatu altero celebrare, quod iure preceptis, et scriptis detestatum est. Lex uero priuata, quod instinctum  est sancti Spiritus, in corde scribitur, sicut de quibusdam dicit Apostolus, qui habent legem Dei scriptam in cordibus suis, et sibi et ipsi sancti sunt lex. Si quis horum in Ecclesia sua sub episcopo suo proprium retinet, et seculariter uiuit, si afflante Spiritu sancto in aliquo monasterio se saluare uoluerit, quia lege priuata ducitur, nulla ratio exigit ut ad publica constringat [f., ut a publica constringatur]; dignior est enim priuata lex quam publica. Spiritus quidem Dei lex est, et qui Spiritu Dei aguntur, lege Dei ducuntur. Et quis est qui possit Spiritu sancto digne resistere? Quisquis ergo hoc Spiritu ducitur, et episcopo suo contradicente, eat liber nostra auctoritate. Iusto enim lex non est posita,  et ubi Spiritus Domini ibi libertas, et si Spiritu Dei ducimini, non estis sub lege.



CCLXXIX. Urbanus II canonicis regularibus quibusdam scribit de canonicorum disciplina restituenda. .
[MANSI, Concil. XX, 712].

Oportet nos, qui, licet indigni, Petri residemus in loco, praua corrigere, recta firmare, et in omni Ecclesia arbitrium iudicis eius iudicium nostrum prodeat, oculi nostri uideant equitatem. Omnipotenti ergo Deo, cuius melior est misericordia super uitas, gratias agimus: quod uos estis qui sanctorum Patrum uitam probabilem renouatis et apostolica instituta discipline in primordiis Ecclesie  sancte exorta, sed crescente Ecclesia iam pene delecta instinctu sancti Spiritus suscitatis. Due enim ab Ecclesie sancte primordiis uite eius filiis sunt institute, una, qua infirmorum debilitas retinetur: altera, qua fortiorum uirtus beata perficitur. Una remanens in Segor paruula, altera ad montis altiora conscendens. Una lacrymis et eleemosynis quotidiana peccata redimens; altera quotidiana instantia merita eterna conquirens. Alteram tenentes inferiorem, terrenis bonis utuntur, alteram sequentes superiorem, bonam terram despiciunt ac relinquunt. Hec autem que a terrenis diuertitur, in duas pene unius eiusdemque propositi diuiditur portiones, canonicorum scilicet et monachorum. Harum secunda per diuinam misericordiam frequentata  satis iam seculo uniuerso elucet. Prima uero decalescente feruore fidelium iam pene omnino defluxit. Hanc martyr et pontifex Urbanus instituit. Hanc Augustinus suis regulis ordinauit. Hanc Gregorius Augustino Anglorum archiepiscopo instituendam precepit. Itaque non minoris estimandum est meriti, hanc uitam Ecclesie primitiue aspirante ac prosequente Domini Spiritu suscitare, quam florentem monachorum religionem eiusdem Spiritus perseuerantia custodire.



CCLXXX. Urbani epistola ad Bernardum Toletanum archiepiscopum.---Cum Ricardo Massiliensi episcopo sit adempta legatio, ipse inuigilet omnibus: archiepiscopus Compostellanus uinculis solutus, suo restituatur officio. Moneat cui committendam legationem putet. 
[MANSI, Concil. XX, 697.]


Semper te memorem esse oportet benedictionis et gratie, excellentisque liberalitatis quam a sede apostolica accepisti; semper te quanti geras culmen officii, et rebus ostendere; riuum te a fonte Petri apostoli descendisse, et flammam quam ab ignis eius camino susceptam foues, semper in altiora producere. Nunc precipue fraternitatem tuam ampliorem principum Petri et Pauli disciplinam instruere, tuique officii oportet exhibere censuram; nunc precipue, cum nullus in uestris partibus apostolice sedis legatus existit. Ricardo enim legationem,  quam hactenus habuit, denegauimus, neque alii cuipiam uestrarum partium legationem iniunximus. Te igitur, ut prudentem ac religiosum uirum, hortamur et obsecramus in Domino ut que dicta sunt studiose exerceas, bonos in melius acuas, prauos corrigas, et canonicam in omnibus disciplinam ad Romane Ecclesie gloriam tuique studii mercedem, feruenter et indesinenter obseruare procures. Adesto, inuigila, insta cum fratribus nostris episcopis, regibus, principibus ac populo, quatenus aberrantes ad rectum propositum redeant, manentes in fidei ueritate ad exitum usque uiriliter perseuerent. Id uero precipue te laborare uolumus et rogamus, ut Sancti Iacobi episcopus, emancipatus uinculis, suo restituatur officio. De quo quidquid,  auxiliante Domino, egeris, tuis nobis litteris indicabis. De ceteris, et que in Hispaniarum regnis per nos disponenda prouideris, et cui potissimum committenda sedis apostolice legatio uideatur, tuis nos nuntiis et apicibus informabis. Labores autem quos in membris suis apostolorum principes quotidie patiuntur, nolito ullo modo obliuisci; sed os semper in corde baiulans, et fidelibus omnibus commendans, solatiorum uestrorum ope lenire festina.



CCLXXXI. Urbani II pape epistola ad Galonem, S. Quintini Bellouacensis prepositum.---Confirmat donationem terre de Alnella factam a Guillelmo Parisiensi episcopo. 
[Dom BOUQUET, Recueil, XIu, 734.]


URBANUS episcopus, seruus seruorum Dei, dilecto filio GALONI  , preposito ecclesie S. Quintini, que Beluaci sita est, salutem et apostolicam benedictionem.

Et commissi officii nos compellit auctoritas, et specialis caritas exhortatur, ut que recte statuta sunt confirmare, et eis que sub tutela nostre sedis sita sunt, propensiorem debeamus protectionem impendere. Idcirco donationem terre que dicitur Alnella, a Parisiensi episcopo Guillelmo  uestre ecclesie factam, presentium litterarum assertione firmamus: quam uidelicet terram predictus episcopus a canonicis S. Germani Antissiodorensis acceperat, data nimirum in commutationem prebenda  quadam Parisiensis Ecclesie, presentibus et subscribentibus fratribus utriusque capituli. Nulli deinceps commutationem hanc uiolare liceat, nisi forte apostolice nostre sedis iudicio retractetur.



CCLXXXII. Urbanus mittit »litteras in gratiam monachorum S. Andree uiennensis quos et eorum baiulos in tantum uexauerat Guido, eiusdem urbis archiepiscopus, ut etiam ex his nonnullos in carcere retineret.« 
[uide RUINART in uita Urbani II, p. 292.]




CCLXXXIII. Urbanus Iuoni Carnotensi et Ramnulfo Santonensi episcopis scribit »in gratiam monachorum uindocinensium, quos ab omni episcoporum subiectione immunes esse declarat.« 
[uide apud RUINART ubi supra.]





CCLXXXIu. Monasterii uindocinensis libertas confirmatur. 
[Opp. Sirmundi, III, 468.]

URBANUS episcopus, seruus seruorum Dei, uenerabili congregationi uindocinensis monasterii, salutem et apostolicam benedictionem.

 Relatum nobis est quod Carnotensis episcopus a carissimo filio nostro Gaufredo, uestro abbate, in consecratione quam accepit, ab eo professionem extorserit. Quam quia contra Romane Ecclesie auctoritatem factam agnouimus, abbati quidem nos misericorditer huiusmodi noxam indulsisse noueritis. Professionem uero ipsam ita adnullamus, ut nullas penitus uires obstineat. Insuper etiam ne abbas monasterii uestri deinceps episcopo professionem faciat, et nostre auctoritatis priuilegio firmatum est, et presentibus litteris prohibemus. Si quis autem in posterum contra hec uenire tentauerit, a sancte Ecclesie liminibus arceatur, et maneat excommunicatus donec resipiscat et Romane Ecclesie satisfaciat.

 Datum Rome uIII Kal. Decemb.



CCLXXXu. Urbani epistola ad archiepiscopos et episcopos Francie.---Philippum regem, qui dimissa uxore sese adultere addixerat, gaudet ad cor rediisse. 
[DACHERY, Spicil., t. III, p. 431.]

URBANUS episcopus, seruus seruorum Dei, karissimis in Christo fratribus MANASSE Remensi archiepiscopo, et ceteris per Franciam tam archiepiscopis quam episcopis, salutem et apostolicam benedictionem.

Charissimi filii nostri Philippi Francorum regis nuntius ad sedem apostolicam ueniens, debite humilitatis litteras ac deuotionis attulit uerba; atque  de illius mulieris culpa, pro qua uenerabilis confrater noster Lugdunensis archiepiscopus interdictionis in ipsum sententiam protulerat, secundum fratrum nostrorum consilium satisfecit. Iurauit enim quod idem rex mulierem illam postquam in manu nostra, imo per nos in beati Petri manu refutauit, nunquam eam carnaliter habuerit. Postea uero cum confratribus nostris consilium habentes, statuimus ut rex de episcopis et regni sui primatibus usque ad festiuitatem Omnium Sanctorum aliquot ad nos dirigat, qui hoc ipsum quod nuntius eius iurauit, debeant affirmare. Eiusmodi igitur per legatum ipsius satisfactione accepta, eumdem filium nostrum regem ab interdictionis, que pro hac causa in eum prolata fuerat, uinculo absoluimus, et utendi pro  more regni corona auctoritatem ei prebuimus.

Data Laterani uIII Idus Maii.



CCLXXXuI. Urbani epistola ad Hugonem, Cluniacensem abbatem.---Illi significat »in Romana nuper synodo« se decreuisse ut monasterium S. Germani Antissiodorense, ab abbate in concilio Nemausensi sibi »refutatum,« ei committeretur. 
[BALUZ., Miscell. edit. Luc., II, 177.]

URBANUS episcopus, seruus seruorum Dei, uenerabili  fratri HUGONI, Cluniacensi abbati, salutem et apostolicam benedictionem.

In Nemausensi concilio monasterii Sancti Germani, quod Altissiodori situm est, abbas eamdem abbatiam in manu nostra refutauit, et sepe ab eo rogati locum ipsum ei restituere noluimus. Filius preterea noster Stephanus comes cum uxore sua nos deprecatus est ut idem monasterium tibi committeremus. Hoc ipsum in Romana nuper synodo coram eiusdem ciuitatis episcopo et predicti loci fratribus a nobis statutum est. Fraternitati igitur tue litteris presentibus mandamus ut prefatam abbatiam in tua deinceps prouisione perpetuo disponendam suscipias et monasticam ibi religionem secundum fratrum tuorum conuersationem instituas,  ita tamen ut locus idem proprio abbate non careat.



CCLXXXuII. Bulla Urbani II qua Barbastrensis sedes constituitur. 
[FLOREZ, España Sagrada, t. XLuI, p. 245.]

URBANUS episcopus, seruus seruorum Dei, dilecto filio PONTIO, Barbastrensi episcopo.

Miserationibus Domini multiplices debemus gratiarum actiones quod nostris temporibus Ecclesia propagatur, Saracenorum dominatio diminuitur, antiquus episcopalium sedium honor, prestante Domino, restauratur. Inter quas Ilerde urbis parochia Petri Aragonum regis studio maiori iam ex parte  Christianorum est reddita potestati, unde et nos eiusdem regis postulationibus annuentes, apud Barbastrum, quod precipuum oppidum apud Ilerde adiacet, episcopalem sedem manere statuimus. Omnes etiam eiusdem Barbastrensis termini uel fines ad Ilerde diecesim pertinentes qui in Christianorum reducti sunt uel fuerint potestate, tue tuorumque successorum dispositioni episcopali iure subiacere precipimus cum oppido Alquezar. Quod ut perpetuus  firmum inuiolatumque permaneat, omnipotentis Patris, Filii, et Spiritus sancti auctoritate firmamus.



CCLXXXuIII. Urbani epistola ad Ingelrannum Laudanensem episcopum.---Hortatur ut fratribus B. Remigii altare Corbiniacense restituat. 
[MANSI, Concil. XX, 678.]


URBANUS episcopus, seruus seruorum Dei, INGELRANNO, Laudunensi episcopo, salutem et apostolicam benedictionem.

Quanto familiarius ab Ecclesia Romana diligeris, tanto carius quos ipsa diligit fauore debueras et amplecti. Idcirco ab infestatione fratrum Beati Remigii fraternitas tua cesset, et altare quod in uilla que Corbiniacus dicitur iidem fratres habuisse noscuntur, eis restituas. Etenim personas remouimus, non tamen antique possessionis ius monasteriis abstulimus. In illa siquidem personarum mutatione  auaritie renouatio, et ecclesiasticarum rerum distractio contingebat. Porro altaria que per XI seu XXX annos monasteria possederunt, sicut in synodo constitutum est, immota eis permanere uolumus.



CCLXXXIX. Urbanus II confirmat monasterium Blaubeurense in diecesi Constantiensi, ac donationes omnes eidem ab Adelaide patruisque factas. 
[COCQUELINES, bullar. Rom. pont. Collect. II, 105.]

URBANUS episcopus, seruus seruorum Dei, dilecto AZELINO, monasterii Blaubeurensis abbati, eiusque successoribus regulariter substituendis in perpetuum.

Sicut irrationabilia poscentibus negari debet assensus,  sic iusta petentium uotis benigna debemus assensione concurrere. Ea propter carissime filie nostre Adelaidis comitisse desiderio ac petitioni duximus annuendum. Hec nimirum ad limina sanctorum apostolorum ueniens, et tuam, et uiri, et et leuiri sui deuotionem strenue adimplere curauit: Burrhonensem namque ecclesiam, cui nunc auctore Deo tua fraternitas presidet, soceri sui studio a fundamentis edificatum, secundum ipsorum uota supra sacrosanctum B. Petri altare obtulit, et per manum nostram in proprium sedis apostolice allodium delegauit: quam uidelicet oblationem scriptorum nostrorum petiit auctoritate confirmari. Nos igitur presentis decreti auctoritate sancimus ut tam prefatus locus quam uniuersa que ibidem supradictorum  comitum Henrici et Hugonis, seu prenominate Adelaidis comitisse largitione collata sunt, uel in futurum ipsorum aut aliorum fidelium oblationibus conferentur; sub apostolice sedis tutela integra semper et illibata permaneant, seruorum Dei illic degentium usibus omnimodis profutura; salua Constantiensis episcopi canonica reuerentia: ut tamen ex eodem loco unius bisantii census annuus Lateranensi palatio persoluatur.

Decernimus ergo ut nulli omnino hominum liceat idem cenobium temere perturbare, aut eius possessiones auferre, minuere, uel piis de causis suis usibus applicare. Obeunte te nunc loci abbate, uel tuorum quolibet successorum, nullus ibi qualibet subreptione  uel uiolentia preponatur, nisi quem fratres communi consensu, uel fratrum pars consilii sanioris, secundum Dei timorem et B. Benedicti regulam elegerint. Si quis igitur sacerdotum, clericorum, ducum, comitum et iudicum, uel secularium personarum, hanc nostre constitutionis paginam agnoscens, contra eam uenire tentauerit, secundo tertioue commonitus, si non satisfactione congrua emendauerit, potestatis honorisque dignitate careat, reumque se diuini iudicii existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Iesu Christi alienus fiat, atque in extremo examine districte ultioni subiaceat. Cunctis autem eidem loco iusta seruantibus sit pax Domini nostri Iesu Christi,  quatenus et hic fructum bone actionis percipiant et apud districtum iudicem premia eterne pacis inueniant.

Datum Laterani per manum Ioannis, sancte Romane Ecclesie diaconi cardinalis, uIII Kal. Februarii, indict. septima, anno Dominice Incarnationis 1099, pontificatus autem domni Urbani secundi pape undecimo anno.



CCXC. Urbani II pape bulla, qua monasterium S. Blasii in sedis apostolice protectionem recipit. 
[D. GERBERT, Hist. Nigre Silue, III, 36.]

URBANUS episcopus, seruus seruorum Dei, uenerabili filio HUTONI  , abbati monasterii S. Blasii,  quod est situm in Nigra Silua, eiusque successoribus regulariter promouendis in perpetuum.

Pie postulatio uoluntatis effectu debet prosequente compleri, quatenus et deuotionis sinceritas laudabiliter crescat, et utilitas postulata uires indubitanter assumat. Quia igitur dilectio tua ad sedis apostolice presidium confugiens eius tuitionem deuotione debita requisiuit, nos supplicationi tue clementer annuimus, et monasterium cui Deo auctore presides, cum omnibus ad eum pertinentibus sub tutela apostolice sedis excipimus. Per presentis igitur priuilegii paginam apostolica auctoritate statuimus ut quecunque hodie idem cenobium possidet, siue in futurum concessione pontificum, liberalitate principum uel oblatione fidelium iuste et canonice poterit  adipisci, firma tibi tuisque successoribus et illibata permaneant.

Decernimus ergo ut nulli omnino hominum liceat idem monasterium temere perturbare, aut eius possessiones auferre, uel oblatas retinere, minuere, uel temerariis uexationibus fatigare; sed omnia integra conseruentur eorum pro quorum sustentatione et gubernatione concessa sunt, usibus omnimodis profutura. Consecrationes altarium siue basilicarum, ordinationes monachorum, chrisma, oleum sanctum, et cetera ad episcopale officium pertinentia, ab episcopo Constantiensi, in cuius diecesi estis, accipietis, si tamen catholicus erit, et gratiam ac communionem apostolice sedis habuerit, et ea gratis et sine prauitate impendere uoluerit: alias liceat  uobis quem uolueritis adire antistitem, et ab eo consecrationum sacramenta suscipere, uel ad sedem apostolicam recurrere, qui fultus auctoritate apostolica sine ambiguitate postulata concedat. Sane sepulturam eiusdem loci omnino liberam esse decernimus, ut eorum qui illic sepeliri deliberauerint deuotioni et extreme uoluntati, nisi forte excommunicati sint, nemo obsistat. Laicos siue clericos seculares ad conuersionem suscipere nullius episcopi uel prepositi contradictio uos inhibeat. Obeunte te nunc eiusdem loci abbate, uel tuorum quolibet successorum, nullus ibi qualibet subreptionis astutia seu uiolentia preponatur, nisi quem fratres communi  consensu, uel fratrum pars sanioris consilii secundum Dei timorem et B. Benedicti regulam elegerint. Si qua igitur ecclesiastica secularisue persona hanc nostre constitutionis paginam sciens, contra eam uenire attentauerit, secundo tertioue commonita, si non satisfactione congrua emendauerit, potestatis honorisque sui dignitate careat, reamque se diuino iudicio de perpetrata iniquitate cognoscat, et a sacratissimo corpore et sanguine Dei et Domini Redemptoris nostri Iesu Christi aliena fiat, atque in extremo examine districte ultioni subiaceat. Cunctis autem eidem loco iusta seruantibus sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant. Amen, amen.

 Scriptum per manum Petri, notarii regionarii et scriniarii sacri palatii.

Datum Laterani per manum Ioannis, sancte Romane Ecclesie diaconi cardinalis, uII Kal. Aprilis, indictione uII, anno Dominice incarnationis 1099, pontificatus autem domni Urbani II pape XII.



CCXCI. Bulla Urbani II pro monasterio Sancti Saturnini in pago Urgellensi. 
[MARCA, Marca Hispanica, p. 1208.]

URBANUS episcopus, seruus seruorum Dei, dilecto filio PETRO, abbati monasterii Sancti Saturnini, quod situm est prope amnem ualerie in parochia Urgellensi, eiusque successoribus regulariter promouendis  in perpetuum.

Pie postulatio uoluntatis effectu debet prosequente compleri, quatenus et deuotionis sinceritas laudabiliter enitescat, et utilitas postulata uires indubitanter assumat. Proinde nos postulationi tue paterne benignitatis accommodantes assensum, beati Saturnini uenerabile monasterium, cui auctore Deo presides, sub apostolice sedis tutela suscipimus, et in ea semper libertate manere decernimus quam egregie memorie Carolus imperator instituit, et Leo, uenerabilis sancte sedis apostolice pontifex, priuilegii sanctione firmauit, et prouinciales episcopi scriptorum assertionibus consenserunt, ut uidelicet sub iure semper et proprietate sedis apostolice locus ipse seruetur, nulla super eum laicalis persona  dominatum exerceat, sed placita omnia siue iudicia et districtiones omnium eidem in monasterio pertinentium in abbatis potestate persistant, nec diecesano episcopo liceat aliquam eidem monasterio excommunicationem inferre, nec molestiam irrogare, sed quecunque in presentiarum quiete in authentica possessione possidere cognoscitur, quecunque in futurum concessione pontificum, liberalitate principum, uel oblatione fidelium iuste atque canonice poterit adipisci, firma tibi tuisque successoribus et illibata permaneant, ea presertim que uenerabilis memorie Erimbaldus Urgellensis et Arnulfus Ripacorcensis episcopus in dedicatione eiusdem  monasterii tradidisse et concessisse leguntur in ecclesiis, ecclesiarum decimis, primitiis et oblationibus siue cemeteriis per Urgellensem siue Ripacorcensem parochiam, per Cerdaniam, Bergitanum, siue Paliarum, ecclesiam quoque Sancti Petri de uillanita, apud quam statum discipline monastice reformastis, cuius castello suo Carogio, et rocha que dicitur Sancti Romani, et ceteris ad eam pertinentibus, uestro, sicut hodie est, monasterio in perpetuum subiectum esse concedimus. Ad hec adiicientes decernimus ut nulli omnino hominum liceat prenominatum Saturnini monasterium temere perturbare, aut eius possessiones auferre, uel ablatas retinere, minuere, uel temerariis uexationibus fatigare, sed omnia integra conseruentur eorum  pro quorum sustentatione et gubernatione concessa sunt usibus omnimodis profutura. Obeunte nichilominus eiusdem loci abbate uel tuorum quolibet successorum, nullus ibi qualibet subreptionis astutia seu uiolentia preponatur, nisi quem frater communi consensu, uel fratrum pars consilii sanioris, secundum Dei timorem et beati Benedicti regulam elegerint. Ad indicium autem percepte a Romana Ecclesia libertatis, quotannis unam argenti libram Lateranensi palatio persoluetis.

Si qua sane in futurum ecclesiastica secularisue persona hanc nostre constitutionis paginam sciens, contra eam temere uenire tentauerit, secundo tertioue commonita, si non satisfactione congrua  emendauerit, potestatis honorisque sui dignitate careat, reamque se diuino iudicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Iesu Christi aliena fiat, atque in extremo examine districte ultioni subiaceat, cunctis autem eidem loco iusta seruantibus sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant. Amen, amen, amen.

Scriptum per manum Petri, notarii regionarii et scriniarii sacri palatii.

Datum Rome in porticu Beati Petri per manum Ioannis, sancte Romane Ecclesie diaconi cardinalis XIII Kal. Maii, indict. uII, Incarnationis Dominice  anno 1099, pontificatus autem domni Urbani II pape XII.



CCXCII. Urbani epistola ad Hugonem, archiepiscopum Lugdunensem.---Nuntiat tandem primatum eius a Daimberto, archiepiscopo Senonensi, agnitum Rome esse. 
[MANSI, Concil. XX, 877.]

URBANUS episcopus, seruus seruorum Dei, uenerabili fratri et cepiscopo HUGONI, Lugdunensi primati, salutem et apostolicam benedictionem.

Pro querela quam aduersus Senonensem Ecclesiam et predecessorum tuorum et tua hactenus fraternitas uehementer exercuit, quantis contentionibus,  quantis clamoribus, et nostro et antecessorum nostrorum tempore sedes apostolica interpellata sit, non est necessarium memorare: quoniam et antecessorum nostrorum scripta indicant, et conciliorum que nos auctore Deo in Galliis celebrauimus, communis memoria protestatur. Ea siquidem causa in plenario Aruernensi concilio tractata ac definita est. Et cum Richerius, Senonensis archiepiscopus, synodali definitioni minime acquieuisset, in Turonensi pariter ac Nemausensi concilio per tuam est industriam repetita; et supradictus quidem Richerius pro sua pertinacia interdictus obiit, suffraganeis eius tibi tanquam primati et synodali iudicio obedientiam iam professis. Frater autem noster Daimbertus, qui eidem nunc Ecclesie, disponente Domino,  presidet, sicut tibi nostris significatum est litteris, sub eadem querela per ministerium meum gratiam consecrationis accepit. Nuper autem, cum ad apostolorum limina, tam pro eiusdem cause actione quam pro communi synodica uocatione, rediisset, presentibus legatis tuis, Ismeone Diensi episcopo, Girino decano et item Girino capellano, sedis apostolice cogente iudicio, omni demum tergiuersatione cassata, in manu nostra professus est se et Lugdunensis Ecclesie super Senonensem primatum agnoscere, et de cetero tibi tuisque legitimis successoribus tanquam primatibus obedire. Similiter etiam pollicitus est statuto a nobis tempore, id est usque ad proximam beati Dionysii solemnitatem, se ad uos  uenturum, et in conspectu Lugdunensis Ecclesie idipsum ore proprio professurum, nisi canonicum impedimentum euenerit: quo transacto infra triginta dies idipsum implere curabit. Sic enim uicariis uestris, per eos tibi ac Lugdunensi Ecclesie in manum assignauimus, presentibus fratribus nostris, quorum infra scripta sunt nomina: Anselmo uidelicet Cantuariensi, Leodegario Bituricensi, Amato Burdigalensi, archiepiscopis; Gualterio Albanensi, Odone Ostiensi, Guntardo Fundano, Leutaldo Siluanectensi, episcopis; Nunerio de titulo Sancti Clementis, Teuzone de titulo Sanctorum Ioannis et Pauli, Ioanne de titulo Sancte Anastasie, nostre sedis apostolice presbyteris cardinalibus; Petro Leonis, Ioanne Freiapane, Romanis proceribus. Tua ergo fraternitas quid apostolice sedi debeat  propensiori deinceps et amoris et obsequii exhibitione perpendat.

Datum Rome apud Beatum Petrum, per manum Ioannis sancte Romane Ecclesie diaconi cardinalis, indictione septima, uIII Kalendas Maii, anno Dominice Incarnationis 1099, pontificatus domini Urbani pape XII.



CCXCIII. * Urbanus in monasterio Casalis S. Petri »eam semper discipline regularis institutionem conseruari iubet, quam iuxta uallumbrosanorum fratrum consuetudinem Andreas, monasterii conditor, stabilierat.« 
[uide MABILL. Annal. Bened., u, 406.]




CCXCIu. * Monasterii S. Crucis possessiones, rogante Amato, archiepiscopo Burdigalensi, confirmat. 
[uide MABILL. ubi supra.]





CCXCu. Urbani epistola ad Hugonem archiepiscopum Lugdunensem.---De Roberto abbate Cisterciensi ex eremo reuocando. 
[MANSI, Concil., XX, 666.]

URBANUS episcopus, seruus seruorum Dei, uenerabili fratri et episcopo HUGONI, apostolice sedis uicario, salutem et apostolicam benedictionem.

Molismensium fratrum magnum in consilio clamorem  accepimus, abbatis sui reditum uehementius postulantium. Dicebant enim religionem suo choro euersam, seque pro abbatis illius absentia odio apud principes et ceteros uicinos haberi. Coacti tandem a fratribus nostris, dilectioni tue per presentia scripta mandamus, significantes gratum nobis existere ut, si fieri posset, abbas ille ab eremo ad monasterium reducatur. Quod si implere nequiueris, cure tibi sit ut et qui eremum diligunt conquiescant, et qui in cenobio sunt regularibus disciplinis inseruiant



CCXCuI. Urbani II epistola pro Ioanne archidiacono Atrebatensi. 
[Dom BOUQUET, Recueil, t. XIu, p. 239.]


URBANUS episcopus, seruus seruorum Dei, dilecto filio suo IOANNI, Atrebatensi archidiacono, salutem et apostolicam benedictionem.

Quoniam relatum est in auribus nostris te communi uoto religiosorum uirorum, tam clerici quam populi, in Ecclesia Morinensi esse electum, plurimum congaudemus, auctoritate igitur apostolice sedis electionem illam confirmamus et corroboramus, et ne aliqua occasione eam subterfugiat, eadem auctoritate omnino interdicimus . . . . .



CCXCuII. * Urbanus monasterii Psalmodiensis libertatem confirmat »ne ullam dominationem Massilienses ibi habeant.« 
[uide relationem apud MABILLON et RUINART. Ouurages posth., III, 395, et infra in append. ad epistolas Urbani.]





CCXCuIII. Urbani II pape epistola ad canonicos S. Andree Burdegalensis.---Notum facit eorum controuersiam cum clericis S. Seuerini ita definitam fuisse in concilio Romano, ut ecclesia S. Andree proprium habeat cemeterium in perpetuum. 
[Dom BOUQUET, Recueil, XIu, 736.]

URBANUS episcopus, seruus seruorum Dei, dilectis filiis canonicis S. Andree salutem et apostolicam benedictionem.

Notum sit, fratres karissimi, dilectioni uestre,  quod altercationem quam clerici S. Seuerini uobiscum diu habuerunt de cemeterio matris uestre ecclesie a nobis per Dei gratiam consecrate, ad iustum et legitimum perduximus finem. In concilio enim Romano, quod Dei uoluntate ante corpus beatissimi Petri apostolorum principis solemniter celebrauimus, rationibus uestris per Petrum decanum enarratis, et aduersariorum uestrorum oppositionibus diligenter pertractatis, decreuit sancta Synodus matrem uestram, Burdegalensem scilicet Ecclesiam, filiam uero nostram unico priuilegio amoris nobis semper adiunctam, suum, quod requirebat, debere in perpetuum habere cemeterium. Igitur communi decreto concilii, cemeterium, quod requirebatis ad sepulturam fidelium, ecclesie statim uestre  restituimus, et iure perpetuo auctoritate apostolica possidendum concessimus: subinde Petrum decanum uestrum in conspectu concilii manu nostra inuestiuimus. Neque ergo persona contra hanc concilii definitionem et nostram concessionem aliquando uenire presumat, auctoritate Dei omnipotentis, et beatorum apostolorum Petri et Pauli atque Andree, et nostra, modis omnibus interdicimus.

Datum Rome apud S. Petrum, u Nonas Maii, indict. uII, Incarnationis Dominice anno 1099, pontificatus autem domni Urbani II pape XII.



CCXCIX. Epistola Urbani II pape ad Petrum prepositum et canonicos ecclesie Ruthenensis. 
[BALUZ., Miscell. III, 91.]


URBANUS episcopus, seruus seruorum Dei, PETRO preposito et eius fratribus in ecclesia Ruthenensi canonicam uitam professis, eorumque successoribus in eadem religione permansuris in perpetuum.

Pie postulatio uoluntatis effectu debet prosequente compleri, quatenus et deuotionis sinceritas laudabiliter enitescat, et utilitas postulata uires indubitanter assumat. Quia igitur uos, o filii karissimi, per diuinam gratiam aspirati, mores uestros sub regularis uite disciplina cercere et communiter secundum sanctorum Patrum institutionem omnipotenti Domino deseruire proposuistis, nos uotis uestris paterno congratulamur affectu. Unde etiam petitioni  uestre benignitate debita impertimur assensum. uite namque canonice ordinem, quem professi estis, presentis priuilegii auctoritate firmamus; et ne cui post professionem exhibitam proprium quid habere, neue sine prepositi uel congregationis licentia de claustro discedere liceat, interdicimus. Quod si discesserit, et commonitus redire contempserit, tibi tuisque successoribus facultas sit eiusmodi ubilibet a suis officiis interdicere; interdictum uero nullus episcoporum abbatumue suscipiat, quandiu scilicet illic canonici ordinis tenor Domino prestante uiguerit. uobis itaque uestrisque successoribus in eadem religione permansuris ea omnia perpetuo possidenda sancimus que in presentiarum pro communis uictus sustentatione possidere uidemini,  ecclesiam uidelicet Sancti Saluatoris de ueirieiras, et ecclesiam Sancti Petri de Colnac, et ecclesiam Sancti Geraldi de Salas, uniuersas preterea paratas siue symbolas, quas synodos uocant, tam ecclesiarum iam dictarum quam ex ceteris ecclesiis quas Ruthenensis Ecclesie antistites, Petrus quondam Berengarii, Poncius Stephani, Raymundus Frotardi, et Ademarus, qui inpresentiarum eidem Ruthenensi Ecclesie presidet, uobis in sumptus uestium concesserunt. Preposituram quoque dignariam Ruthenensis parochie, archidiaconiam, oblationes quoque uestre matricis Ecclesie, quas dono prefati Ademari confratris nostri et cepiscopis possidetis, uestre communitatis usibus confirmamus, et quodcunque deinceps uos aut successores uestri concessione  pontificum aut liberalitate principum uel oblatione fidelium iuste atque canonice poteritis adipisci. Ut autem omnipotenti Deo quietius deseruire et canonici ordinis disciplinam districtius obseruare possitis, cemeterium uobis apud matrem ecclesiam, ubi communiter uiuitis, iuxta prefati fratris nostri Ademari uestri episcopi petitionem habere concedimus, in quo fratrum uestrorum siue parochianorum, quibus uiuentibus mysteria diuina ministratis, deficientium corpora tumulentur. Si qua sane ecclesiastica secularisue persona, hanc nostre constitutionis paginam sciens, contra eam temere uenire tentauerit, secundo tertioue commonita, si non satisfactione congrua emendauerit, potestatis honorisque sui dignitate careat, reamque se diuino iudicio existere  de perpetrata iniquitate cognoscat, et a sacratissimo corpore et sanguine Dei et Domini redemptoris nostri Iesu Christi aliena fiat, atque in extremo examine districte ultioni subiaceat. Cunctis autem eidem loco iusta seruantibus sit pax Domini nostri Iesu Christi; quatenus et hic fructum bone actionis percipiant, et apud districtum iudicem premia eterne pacis inueniant.

Scriptum per manum Petri, notarii regionarii sacri palatii.

Datum Rome apud Sanctum Petrum per manum Ioannis, sancte Romane Ecclesie diaconi cardinalis II, Idus Maii, indictione uII, Incarnationis Dominice anno 1099, pontificatus autem Domini Urbani pape secundi duodecimo.



CCC. Urbani epistola ad Alfanum, Salernitanum archiepiscopum. 
[UGHELLI, Italia sacra, uIII, 393.]


URBANUS episcopus, seruus seruorum Dei, ALFANO,  S. Salernitane Ecclesie archiepiscopo, suisque successoribus.

Quia monasterio S. Trinitatis, quod in uestra parochia situm est, precibus P. abbatis eiusdem monast. pro caritate fratrum in eo religiose uiuentium libertatem concessimus, et illud sub tuitione et subiectione solius S. R. E. recepimus, et ipsi abbati suisque successoribus concessimus, ut abbatis benedictionem a Romana tantum Ecclesia reciperent, et ecclesiarum, et altarium, et clericorum consecrationes a Salernitano archiepiscopo acciperent, si catholicus esset, et nostram, successorumque nostrorum gratiam haberet, alioquin prefato abbati suisque successoribus liceret a quocunque uellent episcopo predicta recipere. Modo uestre Ecclesie  priuilegia uidentes, que prius ignorabamus, in ueritate comperimus quod antecessores nostri Ecclesie uestre concesserint omnes ecclesias, et omnia monasteria, tam constructa quam construenda, siue infra ciuitatem, siue extra, ut eidem subiecte Ecclesie uestre, et integrum ius in ipsis, et in clericis earum haberet, sicut canones SS. Patrum precipiunt. Aduertimus tandem nobis persuasum fuisse contra canones sanctorum Patrum, et contra auctoritatem antecessorum nostrorum de omnibus suprascriptis que prefato abbati suisque successoribus concesseramus. Ideoque suprascripta omnia per subreptionem nobis suggesta aduertimus, et aduertentes irrita . . . deinceps fore decernimus, et Ecclesie uestre  ac uobis uestrisque successoribus de predicto monasterio, et de aliis monasteriis, et de omnibus ecclesiis, uel clericis eorum secundum canones sanctorum Patrum, et secundum priuilegia antecessorum nostrorum uestre Ecclesie facta canonicum ius reddimus in integrum. Preterea si predictum monasterium uel alia monasteria aliquas ecclesias habuerunt in parochia uestra ante decreta uenerabilis mem. Gregorii uII pape, antecessoris nostri, illas habeant. Quod si predictum monasterium et reliqua monasteria aliquas ecclesias post decreta prefati pape in uestra parochia siue uestra concessione, uel predecessorum et successorum uestrorum quomodolibet acquisierunt, uel acquisierint, Ecclesie uestre illas reddimus et stabilimus. Tantum si  predicto monasterio, aut reliquis monasteriis quamlibet iniustitiam aliquis fecerit, et preterea ad auxilium Romane Ecclesie confugerint, a tuitione nostra, et successorum nostrorum. illa non repellimus.

Datum Rome anno Dominice Incarnationis 1098, mens. Maii, ind. uII.





DUBIA.



CCCI. Bulla Urbani II pape qua beatissimi legislatoris et monachorum patriarche Benedicti corpus Casini quiescere, ex eiusdem S. Patris reuelatione, et signo restitute salutis, declarat. 
[MARGARINI, Bullar. Casin., I, 12.]


URBANUS episcopus, seruus seruorum Dei, omnibus Ecclesie catholice filiis Redemptoris nostri sanguine pretioso redemptis, salutem et apostolicam benedictionem.

Scriptum est, sine penitentia sunt dona et uocatio Dei. Illud uero donum quod omnipotens Deus beatissimo Patri nostro Benedicto, et per eum suo Casinensi concessit cenobio, nulla potest ratione conuelli,  nulla uiolentia permutari, quin ipse omnium monachorum Pater, et eius iam dictum Casinense monasterium, caput omnium monasteriorum perpetuo habeatur; et merito: nam ex eodem loco de Benedicti pectore monastici ordinis ueneranda religio, quasi de paradisi fonte manauit; quem etiam idem uenerabilis Pater uirtutibus et sua corporali requie memorabilem toto orbi effecit. Cuius dum sacratissima limina, more predecessorum nostrorum, ipso die uigiliarum eiusdem Patris uisitassemus, consuetudinario lateris dolore attacti deuenimus; cumque iam salutis spes funditus nobis adimi uideretur, ac de corporali eiusdem Patris Benedicti in eodem loco presentia, in nostro animo dubietas uersaretur, nocte qua eiusdem Patris agebatur solemnitas,  idem sanctissimus Benedictus nostre exiguitati uisibiliter apparens dixit: »Cur de nostra corporali presentia dubitas?« Quem dum quis esset interrogassemus, sanctus Domini respondit: »Ego sum frater Benedictus, huius Casinensis cenobii custos et habitator in sempiternum? Quia autem tu me hic dubitasti quiescere, id ne amplius dubites, meumque hic quiescere corpusculum credas, hoc tibi signum erit. Cum primum ad nocturnale officium pulsatum fuerit, ulterius dolore isto non laborabis;« et his dictis disparuit. Adueniente autem hora  sanitati pristine redditi, cum episcopis et cardinalibus, Deo et sanctissimo confessori Benedicto grates permaximas referentes eius festiuitatem digna cum  ueneratione peregimus.

Ob quam rem rogamus et obsecramus in Domino Iesu qui pro nostra salute incarnari et mori dignatus est, et ex auctoritate B. Petri apostolorum principis, cuius uice Romane Ecclesie presidemus, et in uirtute Spiritus sancti expresse precipimus, ne quis ulterius falsam Patris Benedicti translationem celebrare presumat, contradictoribus huius nostri apostolici instituti diuinum iudicium intentantes, et anathematis uinculo innodantes. Et quia ex dispensatione sacratissime sedis beati Petri apostolorum  principis, cui Deo auctore, licet indigni, administramus, totius Dominici gregis curam gerere, pastorali sollicitudine compellimur, Casinensi congregationi diuino cultui perpetuo iuri mancipate, tanto nos plus debere gratie scimus, quanto per Patrem Benedictum nos sanitati pristine redditi sumus, et illos ab omni seculari inquietudine conuenit esse remotos, quatenus fidelis mens, expedita impedimentis mundialibus, et etiam intensius creatoris sui laudibus [insistat], et nos sanctarum orationum suffragiis peccatorum onere subleuemur. Quocirca sequentes statuta sanctorum predecessorum nostrorum, confirmamus in perpetuum sancto Casinensi cenobio quidquid a temporibus Iustini et Iustiniani imperatorum usque ad hunc diem eidem loco per totum  orbem terrarum oblatum, concessum, uenditum uel commutatum est, siue quod amodo et in futurum tempus iuste et canonice poterit adipisci. Confirmantes insuper omnia priuilegia Romanorum pontificum, precepta imperatorum, regum, marchionum, ducum et principum, et oblationes quorumcunque fidelium, que B. Benedicto et per eum Casinensi cenobio concessa sunt. Si que sane in posterum, ecclesiastica, secularisque persona, hanc nostre constitutionis sciens paginam, contra eam temere uenire tentauerit, secundo tertioue commonita, secundum satisfactionem congruam non emendauerit, potestatis honorisue sui dignitate careat, reamque se diuino iudicio de perpetrata iniquitate  cognoscat, et a sanctissimo et sacratissimo sanguine Dei et Domini Redemptoris nostri Iesu Christi aliena fiat, atque in extremo examine districte ultioni subiaceat. Cunctis autem eidem loco iusta seruantibus sit pax Domini Iesu Christi, quatenus et in futurum bone actionis mercedem percipiant, et apud districtum iudicem premia eterne pacis inueniant.

Datum, etc.



CCCII. Urbanus Petro Hispaniarum regi eiusque successoribus rite substituendis concedit »ut ecclesias uillarum, tam earum quas in Saracenorum terris capere potuerint, quam earum quas ipsi in regno edificare fecerint, per que uoluerint monasteria, sedibus duntaxat episcopalibus exceptis, distribuant; regni proceribus eamdem licentiam concedens, ut ecclesias quas in Saracenorum terris iure belli acquisierint, uel in propriis hereditatibus fundauerint, sibi suisque heredibus cum primitiis et decimis propriarum duntaxat hereditatum retineant, uel quarumlibet capellarum uel monasteriorum dictioni subdant.« 
[ARRUEGO, Catedra episcopal de Zaragoza. Zaragoza, 1653, in fol., 659.]





CCCIII  . Urbanus clero et populo Lemouicensi precipit ut Humbaldo episcopo de Simonia purgato, a seque in integrum restituto, obediant. 
[BALUZ., Miscell., II, 182.]


URBANUS episcopus, seruus seruorum Dei, clero et populo uniuerso Lemouicensium salutem et apostolicam benedictionem.

Uniuersos uos scire credimus quemadmodum anno preterito uester episcopus, cum se nostro conspectui presentasset super quibusdam capitulis accusatus que secundum sanctorum canonum regulam tam electionem eius quam consecrationem eius, presente etiam Bituricensi archiepiscopo, qui eum consecrauerat,  infirmabant, super quibus omnibus cum se canonice expurgare nequiuerit, imparatus quippe sine defensoribus uenerat, ille, episcopatu, sub spe licet misericordie, abdicato, Ierosolymam petiit, rediens misericordiam implorauit, nos multis multorum filiorum nostrorum precibus inclinati eamdem causam reuerentissimo confratri nostro H. Lugdunensi archiepiscopo permisimus intra prouinciam diligentiori examine querendam, ubi et accusatorum persone note sunt, et episcopus de testium absentia conqueri nullo modo ualeret. Causa igitur diligentius requisita, cum Simoniacum eum accusatores probare nequiuerint, misericordie et ecclesiastice pacis intuitu facultas ei concessa est ut se ab hoc una cum idoneis testibus expurgaret. Igitur ceteris,  licet depositionem solam asserant, apostolice mansuetudinis pietate propter pacem et tranquillitatem uestre Ecclesie indultis, Simoniaco scelere iusiurandum prestitit quod pro adipiscendo episcopatu pecuniam nec ipse dederit aut promiserit aut pro ipso alius se sciente. Quod uidelicet sacramentum, quia per tantas huius temporis augustias comprouinciales episcopi coram nostra neutiquam possent  presentia conuocari, Stirpensis F. et I. Floriacensis abbates pariter, uiri nimirum religiose uite et fame integre, cum aliis tribus clericis suis, sacramentis asseruerunt. Eum itaque ad uos cum nostre gratie et episcopalis officii plenitudine remandantes, ut ipsi tanquam pastori proprio obediatis presentibus apicibus admonemus. Obedientes uos misericordia diuina custodiat.



CCCIu. Clero et populo Lemouicensi Humbaldum episcopum iterum commendat. 
[BALUZ. Miscell., II, 182.]

URBANUS episcopus, seruus seruorum Dei, clero et populo uniuerso Lemouicensium salutem et apostolicam  benedictionem.

ueniens ad nos confrater noster Humbaldus uestre ciuitatis episcopus multas matri Ecclesie a filiis suis questus est iniurias irrogari. Quidam enim militum et Ecclesiarum bonis uiolenter abutuntur et honores tanquam possessionem hereditariam exigunt, et non consentienti episcopo tanquam hosti molestias ingerunt. Unde nos dilectionem uestram cum litteris presentibus exhortamur atque precipimus ut a presumptione hac abstinere deinceps omnino satagatis. Quod si post hec contempseritis, quamcunque sententiam in uos episcopus uester canonica auctoritate dictauerit, assensus nostri auctoritate confirmamus. Nos enim uniuersas diecesis  ecclesias episcopo subiectas esse et canonicam uolumus reuerentiam exhibere, saluis, si qua sunt, Romane Ecclesie priuilegiis. Uniuersis sane tam clericis quam laicis eum commendatum uolumus, tanquam ad uos cum benignitatis nostre gratia reuertentem. Obedientes uos monitis nostris misericordia diuina custodiat.

Data Pisis uI Idus Octobris.





EPISTOLAE DIuERSORUM AD URBANUM II



I. Epistola Boamundi principis Antiochie, Raymundi comitis Sancti Aegidii, Godefridi ducis Lotharingie, Roberti comitis Northmannie, Roberti comitis Flandrensis, et Eustachii comitis Bolonie, ad Urbanum II papam  .



Domino et uenerabili pape URBANO BOAMUNDUS et RAYMUNDUS comes Sancti Aegidii, ac GODEFRIDUS dux, ROBERTUS que comes Northmannie, atque ROBERTUS comes Flandrensium et comes Bolonie, salutem et fidelia seruitia, et ut filii suo Patri spirituali ueram in Christo subiectionem.

 uolumus omnes et desideramus notum uobis fieri quam magna Dei misericordia quamque euidentissimo ipsius Dei adminiculo a nobis capta est Antiochia, et Turci, qui multa Domino nostro Iesu Christo intulerant opprobria, capti et interfecti sunt, et nos Hierosolymitani Iesu Christi iniurias, summi Dei, uindicauimus, et nos, qui Turcos prius obsidendo deuiceramus, qualiter postea a Turcis de Chorasan et Hierusalem et Damasco multisque aliis terris uenientibus obsessi fuimus, et quomodo tandem misericordia Iesu Christi liberati sumus.

Cum igitur capta Nicea, illam maximam multitudinem  Turcorum, sicut audistis, in Kalendis Iunii nobis obuiam in ualle Doretille deuicissemus, et illum magnum Sullimannum fugauissemus, suisque hominibus et terra ac rebus exspoliassemus; acquisita et pacificata tota Romania, ad obsidendam Antiochiam uenimus. Qua obsessa, multa mala perpessi sumus, tum de bellis summorum Turcorum et paganorum nobis tam frequenter et copiose irruentium ut uerius diceremur obsessi quam quos in Antiochena ciuitate obsederamus. Tandem omnibus bellis superatis, eorumque euentu Christiana fide exaltata, ego Boamundus conuentione facta cum quodam Turco qui mihi ipsam tradidit ciuitatem, scalas parum ante diem cum multis Christo militantibus muro applicui, et ita ciuitatem antea Christo  resistentem III Nonas Iunii accepimus, et ipsum Cassianum ipsius ciuitatis tyrannum cum multis suorum millibus interfecimus, eorumque uxores et filios ac familias cum auro et argento et omnibus eorum possessionibus retinuimus. Asylum autem Antiochenum a Turcis premunitum habere non potuimus. Sed cum in crastino ipsum asylum aggredi uoluissemus, infinitam multitudinem Turcorum, quam multis diebus ad nos bellandum uenturam extra ciuitatem exspectaueramus, per omnes campos discurrentem uidimus. Qui tertia die non nos obsederunt, et asylum predictum plusquam centum millia eorum intrauerunt, ac per portam eiusdem asyli ad ciuitatem sub asylo constitutam nobis illisque communem irrumpere uoluerunt. Sed nos in alio monte  consistentes ipsi asylo opposito, uiam inter utrumque exercitum ad ciuitatem descendentem, ne ipsi nobis multo plures irrumperent, custodientes, et intus et extra nocte et die debellantes portas ad ciuitatem asyli intrare et ad castra remeare compulimus. Cum ergo uidissent quod ex illa parte nocere nobis nichil potuissent, ita nos ex omni parte circumierunt ut nulli ex nostris exire uel ad nos uenire potuerint. Quare ita desolati et afflicti fuimus quod fame et aliis multis angustiis morientes, equos et asinos nostros famelicos interficientes multi nostri comederunt.

Sed interim clementissima misericordia omnipotentis Dei nobis subueniente et pro nobis uigilante, Dominicam lanceam, qua latus Iesu Christi Longini  manibus perforatum fuit, sancto Andrea apostolo cuidam famulo Dei ter reuelante  , et ipsum locum ubi lancea iacebat demonstrante, in ecclesia Beati Petri apostolorum principis inuenimus. Cuius inuentione et multis aliis diuinis reuelationibus ita confortati et corroborati fuimus ut qui ante afflicti et timidi fueramus, tunc ad bellum faciendum audacissimi promptissimique, alii alios hortabamur. Igitur tribus hebdomadibus et quatuor diebus obsessi, in uigilia apostolorum Petri et Pauli  , in Deo confidentes, et de omnibus iniquitatibus nostris confessi, petentes portas ciuitatis cum omni  exercitu nostro bellico, ad portas exiuimus; ac tam pauci eramus quod nos ipsi non nos pugnare contra eos sed fugere affirmant. Nos autem omnibus paratis, et tam peditibus quam militibus certis ordinibus dispositis, ubi maior uirtus et fortitudo eorum erat audacter requisiuimus cum Dominica lancea, et a prima belli statione fugere cegimus. Ipsi autem, ut mos eorum est, se undique dispergere ceperunt, et colles occupando et uias ubicunque poterant appetendo, nos gurare uoluerunt, quia sic nos omnes interficere putauerunt. Sed nobis multis bellis contra eorum calliditates et ingenia edoctis ita gratia Dei et misericordia subuenit, ut qui paucissimi ad eorum comparationem eramus, omnes illos in unum cegimus, et coactos, dextera Dei nobiscum dimicante,  fugere et castra cum omnibus que in castris erant relinquere compulimus. Quibus uictis totaque die insecutis, et multis millibus eorum interfectis, ad ciuitatem leti et hilares remeauimus. Asylum autem suprascriptum Admirabilis quidam qui in eo erat cum mille hominibus, Boamundo reddidit. Et ita Dominus noster iehsu Christus totam ciuitatem Antiochenam Romane religioni et fidei mancipauit  . Sed quia semper solet aliquid mestum letis interuenire rebus, ille Podiensis episcopus, quem tuum uicarium nobis commiseras, bello peracto, in quo honeste fuit, et pacificata ciuitate, Kalendis Augusti mortuus est.

Nunc igitur filii tui Patre commisso orbati, tibi spirituali Patri nostro mandamus ut qui hanc uiam  incepisti, et sermonibus tuis nos omnes terras nostras et quidquid in terris erat relinquere fecisti, et crucem baiulando Christum sequi precepisti, et Christianum nomen exaltare commonuisti, complendo que hortatus es ad nos uenias, et quoscunque poteris ut tecum ueniant submoneas. Hinc enim Christianum nomen sumpsit exordium. Postquam enim beatus Petrus in cathedra quam quotidie cernimus inthronizatus fuit, illi qui prius uocabantur Galilei, hic primum et principaliter uocati sunt Christiani. Quid igitur in orbe rectius esse uidetur quam ut tu, qui Pater et caput Christiane religionis existis, ad urbem principalem et capitalem Christiani nominis uenias, et bellum quod tuum est proprium ex tua parte conficias. Nos enim Turcos  et paganos expugnauimus. Hereticos autem Grecos, et Armenos, atque Syrios, Iacobitasque expugnare nequiuimus. Mandamus igitur et remandamus tibi carisimo Patri nostro ut tu, Pater, ad tue paternitatis locum uenias, et qui sancti Petri es uicarius, in cathedra sancti Petri sedeas et nos filios tuos in omnibus recte agendis obedientes habeas; et omnes hereses, cuiuscunque gentis sint, tua auctoritate et nostra uirtute eradices et destruas; et sic nobiscum uiam Iesu Christi a nobis inceptam et a te predicatam perficias, et etiam portas utriusque Hierusalem nobis aperias, et sepulcrum Domini  liberum atque Christianum nomen super omne exaltatum facias. Si enim ad nos ueneris et uiam per te inceptam nobiscum perfeceris, totus mundus tibi obediens erit. Quod ipse te facere faciat Deus qui uiuit et regnat in secula seculorum. Amen  .

Mihi quidem relatum est unum, quod ualde Deo omnibusque Christicolis contrarium est, quod signati sancta cruce a te licentiam habeant inter Christicolas morari. Quod multum miror. Quia tu inceptor sancti itineris cum sis, differentes sanctum iter a te consilium uel aliquid boni habere non debent, nisi ceptum iter adimpleant. Et non est nobis opus ut bonum quod cepisti disturbes, sed etiam tuo aduentu et omnium bonorum uirorum, quoscunque poteris adducere tecum, nos corrobores.  Decet enim ut nos Dei auxilio tuisque sanctis precibus acquisitores totius Romanie, Cilicie, Asie, Syrie, te habeamus post Deum adiutorem et subuenientem. Tu uero nos filios per omnia tibi obedientes, Pater piissime, debes separare ab iniusto imperatore, qui multa bona promisit nobis, sed minime fecit. Omnia enim mala et impedimenta quecunque facere potuit, nobis fecit.

Hec charta fuit scripta die XI intrante Septembrio, indictione Iu [uII].





II. Theodorici abbatis et filiorum Ecclesie B. Huberti Andaginensis libellus supplex ad Urbanum papam contra uiredum intrusum.


Domino et uniuersali pape URBANO filii Ecclesie  B. Huberti pro defensione uere fidei eiusque legitimi apostolatus passi dispersionem in oculis Dei quod dicitur esse.

Dormiente Domino Iesu, nauis apostolica in medio maris iactabatur fluctibus: ipso quoque nunc dissimulante, peccatis exigentibus: sancte Ecclesie unitas a schismaticis perturbatur, et amarissimis persecutionum tempestatibus passim ueritas et iustitia confunditur. Huius persecutionis procellam iam per septem annos sine refragatione passi, tandem ad consilium Romane Ecclesie confugimus; quod quidem iam diu ideo distulimus, ne uobis essemus oneri, cum usui non fuerimus. Post decessum domni Henrici Leodiensis legitimi episcopi, Otbertus quidam  dono Henrici dicti regis, cum quo in expeditione contra Romanam Ecclesiam morabatur, episcopatum inuasit, et hic sine canonica electione cleri et populi. Qui cum se fautorem et defensorem Guiberti heresiarche publice iactaret, et quamplura que non sunt nostre accusationis contra sacros canones ad confusionem ecclesiasticam temere exordinaret, causa timoris Dei et apostolatus uestri uisum est nobis subiectioni eius nos subtrahere, cuius uiolentie non poteramus resistere. Eductis nobiscum autem quibusdam fratrum nostrorum, per cellas nostras diuertimus, quas in Remensi et Laudunensi episcopio habebamus. Ibi interim per domnum Raginoldum  Remorum episcopum, perque uenerabilem Hugonem Lugdunensem primatem et huius Romane Ecclesie legatum, in sententia quam tenebamus confirmati, adeo prouocauimus aduersum nos iram Otberti, ut publice quasi inobedientes sibi nos excommunicaret, et locato iudicio quorumdam abbatum et archidiaconorum suorum officium abbatis omnino nobis interdiceret. Inde iuuenem quemdam Lobiensis cenobii sine regulari electione loco nostro substituit, eumque contradicentibus fratribus uiolenter ingessit. Cuius iuuenilibus ideoque incompositis moribus, quibus per biennium fere quo prefuit, dissipatis rebus ecclesiasticis, religio quoque que in loco eodem gloriose uigebat deperiit. Unde compulsus Otbertus a duce Godefrido aliisque prouincie principibus  quos grauabat eiusdem loci dispersio, illum suum eiecit ex eo. Sic nobis patente loco reuertendi, cum rediremus ad fratres nostros, reuocantibus eis, indignatus aduersum nos Otbertus, cum audisset nos forte infirmari, sepulturam communem nobis, si moreremur, interdixit, ministris abbatie ne nobis obedirent prohibuit, monachos eiicere et pro eis clericos reponere, et possessiones ecclesiasticas militibus suis diuidere, nisi recederemus, iurauit. Nos uero dantes locum ire, cum imminens ecclesie nostre periculum Lamberto Atrebatensi episcopo, et domno Rodulfo uirdunensi abbati, multisque aliis sani consilii uiris deploraremus, ad hunc tandem finem deuenimus, ut sponte nostra priuati baculum pastoralem loco nostro fratribusque remitteremus,  ne propter nos eis eueniret quod timebamus. Huic tamen nostre priuationi ex consilio predictorum uirorum ea conditio est interposita et signatis litteris firmata. Me eo pacto priuari consensi, si communis consensus fratrum loco meo eligeret preesse sibi quemdam Beringerum abbatem S. Laurentii, qui prius monachus nostri cenobii, eamdem sententiam quam tuebamur, uidebatur tueri. Hoc idem fieri censuimus, ut idem Beringerus a domno Henrico uenerabili pontifice consecratus in abbatem, iterande consecrationis ab Otberto uitaret necessitatem. Quod cum omnino facere nollet, et tedio huius dilationis Otbertus eligendum abbatem fratribus indiceret, et illi quemdam suorum communiter eligerent,  frater Wiredus nobiscum olim causa tuende fidei egressus de monasterio, et Otberti tunc acerrimus impugnator, predicte quoque electionis spontaneus assertor, eidem electo persuasit, ut interim domi cessaret, ne gratiam electionis sue dono excommunicati inficeret, ipseque ad Otbertum se contulit, et preter conscientiam nostram et fratrum electionem de manu Otberti abbatiam inuasit. Cogitationibus autem eius se inuicem accusantibus, cum se aliquandiu a suscipienda consecratione Otberti subtraheret, et Otbertus hoc ipsum intelligens eum ad consecrandum sepius euocaret, fratres communionem et subiectionem suam contradixerunt ei, si  ab Otberto pateretur consecrari. Preter omnia autem que supra diximus, grauabat ecclesiam castrum quoddam non longe ab ea situm, quod Henricus episcopus destruxerat, et ne quis illud restrueret, perpetuo anathemate damnauerat. Hoc anathemate postposito, ad oppressionem monasterii illud reformauerat, et fratres corpus B. Huberti, quasi ad obtinendam misericordiam illo deferentes, usque ad sanguinis effusionem propria manu mactauerat. Hec omnia cum de Otberto Wiredus nosset, rapto tamen semel honore priuari timuit, et mutata sententia, quam nobiscum tenuerat, Dei gloriam contempsit, et suam quesiuit, sicque consecratus ab Otberto, inuitis fratribus, pro patre se uiolenter ingessit. Hac indignatione fratres dispersi, cum insequerentur  ab eo, quibusdam secularibus conductis confugerunt auxilium Ecclesie Remensis et Laudunensis. Eo quoque illos prosequente, cum in presentia domni Manasse Remorum episcopi et Engelramni Laudunensem episcopi rerum gestarum inter nos ratio fieret, ex decreto utriusque firmata est nobis sententia, adire nos Romane sedis audientiam, et super his uestrum exspectare iudicium et iustitiam. uenimus ergo huc multorum religiosorum impulsi consilio, quorum maxima exspectatio ex nostro pendet spectaculo, ut uel ex nostra consolatione ad defensionem uere fidei et uestre fidelitatis proficiant, uel, quod absit, ex nostra desolatione et defectione et ipsi deficiant. Consulite igitur uestre iustitie, uestre fame, uestreque auctoritati, nec infidelium  aut rebellium uiolentiam per impunitatem crescere sinatis  .





III. Epistola monialium Blasilie in Aruernis ad Urbanum papam II  .


Summo domino pape Romane Ecclesie URBANO humilis grex monialium seu clericorum monasterii Blasilie in Domino optimam gratiam et salutem atque in omnibus obedientie sibi seruitutem.

Apostolica et uenerabilis tua dignitas, domine Pater, manifeste sciat et credat nos quotidie flexis genibus Deum orare ut te tuosque saluos et incolumes custodiat nec non digne et laudabiliter regimen uestrum omni Ecclesie uigere et presidere concedat.  uestra enim targa nobis arma et scutum inexpugnabile debet esse. uestri autem priuilegii auctoritas nos tutos ac liberos ab omni aliorum seruitute sibi in perpetuum debet habere. Temporibus igitur priscis matrona quedam nomine Ermengarda comitissa,  uxor Bernardi comitis Pictauorum, pro salute sua utriusque sui et pro animabus filiorum suorum defunctorum, Warini scilicet et Willelmi, monasterium Blasilie in prediis suis constituit atque circa adiacentibus campis et uillis et ecclesiis sanctimoniales Deo seruientes ibi unde uiuerent hereditauit. Deinde diligenter Romam petiuit, ipsumque cenobium beato Petro apostolo atque episcopo qui tunc temporis apostolice sedi presidebat in proprio iure concessit. Ipse autem papa huic dono benigne fauens quinque solidos monete Pictauiensis sancto Petro semel in anno [dari] decreuit, insuper etiam apostolici priuilegii auctoritate idem cenobium abbatiam monacharum in perpetuum constituit, altare etiam quod adhuc habemus sua propria manu consecratum  per ipsam matronam nobis transmisit. Apostolicam quidem absolutionem et benedictionem nostris benefactoribus; excommunicationem atque anathematizationem, calumniam atque inquietudinem nobis inferentibus propriis litteris semper nobis notauit. His igitur firmissimis decretis et constitutionibus nostrum monasterium edificatum cum omnibus nobis appendiciis diu in pace et magna in prosperitate permansit. Statim ut Roma caput nostrum et defensio nostra inquietari et perturbari cepit, insurrexerunt monachi Case Dei, et ecclesiam Sancti Stephani protomartyris et Sancti Leonis pape urbis Rome, quem Romani, quia Carolus imperator elegit eum, excecauerunt, corpus cuius, ut credimus, ibi requiescit, manu ac uiolentia cuiusdam  potentis Stephani Mercoriensis nobis contradicentibus abstulerunt, et auxilio domini Durandi Claromontensis episcopi ipsum tenuerunt quandiu uixit supradictus Stephanus. Post mortem uero eius, iudicio prepositi et abbatis Claromontensis septem presbyteri nostri iurauerunt alodium esse sancti Petri, ut altaris Blasilie, recipiente episcopo hoc sacramentum. Ipsi tamen monachi, adhuc rebelles, rectum quod firmauerunt per septem milites tenent, et excommunicatione episcopi illam ecclesiam destitutam et absque ministerio faciunt esse, ministrum etiam eius in modum sacrilegi extra ecclesiam. Ideoque suppliciter et benigne rogamus et obsecramus ut consuetudinem quam tui antecessores fecerunt,  facias, et ecclesiam quam amauerunt atque monasterium nostrum cum omnibus rebus suis ab inuasione et ereptione supradictorum monachorum eripias et nos a seruitute omnium aliorum in perpetuum protegas et defendas. uale.


 



[SERMONES.]





IN SEQUENTES URBANI SERMONES ADMONITIO


On a recueilli, en tout ou en partie, quelques-uns des discours du pape Urbain; il entre dans notre dessein d'en donner une notice. Si l'on auait été soigneux de nous transmettre tous ceux qu'il fit dans le cours de son pontificat, il y aurait sans doute de quoi en faire un uolume entier. On sait effectiuement qu'il ne dédiait point d'église, ou de simples autels, qu'il ne parlât aux assistants sur quelque suiet d'édification. Il en usait de même à l'ouuerture des conciles auxquels il présidait, et parlait même de la sorte à différentes reprises pendant que durait la même assemblée.

Nous n'auons cependant que fort peu de tous ces discours, et peut-être aucun en entier. Il ne reste qu'un très-petit fragment de celui qu'il prononça à la consécration du grand autel de l'église de Cluni . L'on y reconnaît sans peine la douceur de son style, et c'est dommage qu'on ne l'ait pas imprimé entièrement.

Foucher de Chartres nous a conserué un morceau beaucoup plus considérable d'un autre discours que fit Urbain à l'ouuerture du concile de Clermont ; mais il ne le rapporte qu'en un style étranger, ce qui en diminue le mérite. L'auteur y ad resse la parole aux prélats de l'assemblée, et, après leur auoir exposé le triste état auquel l'Eglise se trouuait alors réduite, il les exhorte pathétiquement à y apporter un remède efficace, comme étant le sel de la terre. Entre les moyens les plus propres à cet effet qu'il leur propose, il insiste principalement sur le bon exemple, sans lequel l'on réussit rarement à recommander la pratique de la uertu et la fuite du uice.

Le même Foucher et les autres historiens de la croisade nous ont conserué six ou sept autres discours ou plutôt fragments de discours, pour la plupart, comme tous faits à l'occasion et sur le proiet de ce grand éuénement qui eut tant de suites dans ce siècle, et encore plus dans les deux suiuants. En les rapportant, ces historiens donnent à entendre ou disent même expressément qu'ils furent tous prononcés au Concile de Clermont. Mais il y a beaucoup plus d'apparence que la plupart le furent en d'autres assemblées, comme celle de Plaisance et les autres qui la suiuirent, soit en France ou en Italie; car on sait que notre pontife prèchait partout la croisade depuis qu'elle fut solennellement conclue.

Il y a cependant trois de ces discours qui ont certainement été prononcés à Clermont. Ce qui le persuade, c'est qu'ils sont rapportés comme tels, l'un par Guillaume de Tyr, écriuain iudicieux, exact, fidèle, et les deux autres par Baudri, alors abbé de Bourgueil, et par Robert de S. Remy de Reims, qui étaient de l'assemblée. Il serait au reste fort difficile de prononcer définitiuement lequel des trois précéda les autres. Mais il ne paraît point yauoir de difficulté que ce ne soient trois discours différents l'un de l'autre, quoiqu'on n'ait pas de raisons suffisantes pour assurer s'ils sont entiers, au moins ceux que rapportent Guillaume de Tyr et Baudri; car, pour celui que rapporte l'abbé Robert, il est uisible que ce n'est qu'un simple fragment d'une plus longue pièce .

Celui-ci semble fait pour les Français en particulier, à qui le pape adresse la parole, et dont il relèue extrêmement la ualeur. C'est d'eux effectiuement qu'il attendait le plus de secours pour cette grande entreprise. Les motifs qu'il y emploie sont pris de cette même ualeur, de la réputation qu'ils s'étaient acquise autrefois sous Charlemagne et Louis le Débonnaire; des maux extrêmes que souffraient les fidèles d'Orient, leurs frères, sous la tyrannie des Turcs, de la sainteté des lieux que Dieu auait choisis pour son héritage, et que Iésus-Christ auait consacrés par sa présence, sa mort, sa sépulture; enfin, du mérite qui leur reuiendrait de cette expédition, où ils trouueraient un moyen assuré d'expier leurs péchés.

Le discours rapporté par Baudri  est le même que le second imprimé dans Baronius , et la Collection générale des conciles , et le premier dans l'appendice de la uie du pape Urbain, par dom Ruinart . Il est un des plus prolixes de tous, et commence par ces mots: Audiuimus, fratres dilectissimi. Les motifs que le pape expose pour persuader ses auditeurs sont en partie les mêmes que les précédents, mais plus étendus et plus pathétiquement touchés, auxquels il en aioute encore d'autres. Il n'y parle ni de ualeur ni de réputation parce qu'il n'y adresse pas la parole à une nation en particulier, comme dans le précédent, mais à tous les Chrétiens généralement, en la personne de ceux qui l'écoutaient. Outre l'oppression cruelle où se trouuaient leurs freres d'Orient, la profanation des saints lieux, leur ancienne dignité, le moyen d'expier leurs péchés, il leur dit que les croisés, en chassant les Turcs de la Palestine, accompliront la figure de ce qui s'etait passé parmi les Israélites, lorsqu'ils détruisirent les Iébuséens. Il les flatte de l'espérance des dépouilles de l'ennemi du nom chrétien; motif, au reste, fort déplacé. Enfin, il assure la couronne du martyre à ceux qui mourront dans cette guerre. Urbain y rappelle la merueille des cierges allumés miraculeusement, et finit exhorter les éuêques et les prêtres à prêcher aussi la croisade dans leurs églises.

Le style de ce discours, tel que nous l'auons, représente assez naturellement celui de notre pontife; d'où il suit qu'il est hors de doute qu'il a été recueilli à peu près tel qu'il l'auait prononcé. Nous n'entrons après tout dans ces détails que pour qu'on puisse mieux distinguer ces discours les uns des autres, et iuger que leur diuersité uient plutôt de leur multiplicité que de ce que chacun des historiens qui les rapportent aurait fait parler le pape suiuant ce qui lui aurait paru plus uraisemblable.

Celui qu'a copié Guillaume de Tyr , le même que le premier dans Baronius  et dans la Collection générale des conciles , et le second dans dom Ruinart , commence ainsi: Nostis, fratres dilectissimi. Le pape le prononça après la lecture de la lettre du patriarche de Iérusalem, que Pierre l'Ermite auait apportée; et les motifs qu'il y emploie sont les mêmes, en substance, que quelques-uns des discours précédents, mais différemment tournés, et quelquefois plus chargés de circonstances. Tels sont en particulier les motifs pris de la considération que les saints lieux étaient l'héritage du Seigneur et de l'oppression qu'y souffraient les Chrétiens. Non-seulement Urbain y exhorte, mais enioint encore de se porter à cette guerre sainte pour obtenir la rémission de ses péchés, promettant aux croisés qu'eux et leurs biens seraient sous la protection du Saint-Siége. Le style du discours paraît fort conforme à celui des autres pièces de notre pontife.

 Guillaume, moine de Malmesburi , en a fait entrer un quatrième dans son Histoire des rois d'Angleterre, lequel a été réimprimé d'après lui par dom Ruinart . Ce discours est le plus long de tous, et fort différent des trois autres. Mais on n'y reconnaît point le style du pape Urbain. Il faut donc dire que celui qui le rapporte n'a eu égard qu'au fond des choses, et ne l'a point copié tel qu'il auait été prononcé. Le pape y débute par exposer le déluge de péchés qui inondait le Christianisme, et dont la guerre contre les Tures deuiendrait le remède, aioutant que les trauaux qui l'accompagneront sont beaucoup au-dessus de ceux qu'il y a à commettre le péché. Après quoi il entre dans le détail de tous les pays que les Turcs auaient enuahis: l'Asie, l'Afrique, l'Espagne, les îles Baléares, et oppose ces uastes régions au peu de terrain qu'occupaient les Chrétiens. Il passe de là à opposer le conrage et la ualeur des Européens à la lâcheté et à la poltronnerie des Turcs, et dit un mot de la brauoure des Français en particulier. Mais il s'arrête principalement à éleuer les croisés audessus de la crainte de la mort, iusqu'à leur en inspirer du mépris, et la leur faire regarder comme un grand auantage, et finit par fixer leur départ au printemps prochain.

Guibert, abbé de Nogent , produit un cinquième discours de notre pape, encore différent de tous les autres. Il a raison d'auertir que, s'il ne le rapporte pas tel qu'il fut prononcé, il contient au moins ce qu'Urbain s'etait proposé d'y établir. Il est uisible, en effet, que ce n'est point là la manière de s'exprimer de ce pontife. Au lieu d'un style net, coulant, naturel, tel qu'était le sien, c'en est un embarassé, rude, affecté. Les motifs que l'auteur fait ualoir dans ce discours sont pris de l'excellence de l'Eglise de Iérusalem au-dessus de toutes les autres, comme en étant la mère; de l'exemple des Machabées, qui soutinrent si généreusement tant de combats en faueur de leur nation et de son temple; de l'extinction presque entière du Christianisme en Orient, de l'espérance de l'y rétablir, et de repeupler de Chrétiens cette partie du monde, pour combattre l'Antechrist, qui deuait s'y éleuer; enfin des contributions accablantes qu'on exigeait du peu de Chrétiens qui y restaient, et des auanies cruelles qu'on fais ait à ceux qui allaient uisiter les lieux saints. L'auteur s'étend principalement sur ces deux derniers motifs, et entre sur le dernier, en particulier, dans un détail qui suppose d'horribles cruautés de la part des Turcs.

»Frizon  et François du Chesne  nous présentent un sixième discours, qu'ils ont tiré de la Chronique de Iean Naucler, mais qui paraît auoir été inconnu à tous les anciens historiens de la croisade. Quoi qu'il en soit, il est encore différent de tous les autres, non seulement pour le fond des choses, mais aussi pour l'ordre et la manière de les dire. Il n'y en a aucun où il se trouue tant d'élégance, et de plus grands traits d'éloquence. Le début annonce qu'il fut prononcé au concile de Clermont; ce qui paraît encore par la suite du discours. Après une courte mais uiue description des maux inouïs que les Turcs et les Sarrasins faisaient souffrir aux Chrétiens du pays, et à ceux qui y allaient d'ailleurs en pèlerinage, Urbain passe à l'énumération des diuerses régions de l'Europe que ces infidèles auaient rauagées: l'Espagne, partie de l'Aquitaine, l'Italie iusqu'à Rome. Puis apostrophant les principales nations chrétiennes, les Français, les Allemands, les Saxons, les Polonais, les Hongrois, etc., il leur fait obseruer que leurs pays auraient déià subi le même sort, sans l'empire de Constantinople qui leur seruait comme d'un mur de défense, et les mettait à couuert des mêmes incursions. Le pape a encore glissé dans ce discours le motif des dépouilles sur l'ennemi. Il le finit par accorder l'indulgence plénière à ceux qui se croiseraient, et les assurer qu'eux et leurs biens seraient sous la protection de l'Eglise Romaine.

»Foucher de Chartres , à l'imitation des autres historiens de la croisade, a aussi inséré dans son ouurage un morceau d'un discours d'Urbain sur ce suiet. Mais le style de cette pièce informe n'a aucune ressemblance auec la manière de s'exprimer de notre pontife, quoique les motifs qui y sont employés se lisent, mais un peu diuersement exprimés, dans les autres discours, dont nous uenons de rendre compte. De sorte qu'on ne peut s'empêcher de iuger que ce morceau aura été composé après coup sur les autres discours d'Urbain, soit par Foucher meme, ou par quelque autre qui le lui aura communiqué. C'est le même morceau, mais un peu plus abrégé, que rapporte l'anonyme , qui, dans le recueil de Bongars, suit immédiatement l'abbé Guibert.

»Pierre Tudebode , autre historien de la croisade, cite un simple passage, qui se lit un peu plus étendu dans l'anonyme publié par dom Mabillon , comme faisant partie du discours de notre pape au concile de Clermont. Mais cet endroit, tel qu'il est rapporté, ne se trouue point dans aucun des autres discours précédents.« Louis Iacob, auteur de la Bibliothèque pontificale , a auancé qu'il se trouue un de ces discours dans la chronique de Bertholde de Constance. Mais s'il y auait regardé de plus près, il aurait uu qu'il n'y en a point.





URBANI II PAPAE SERMONES



I. SERMO POST CONSECRATIONEM ECCLESIAE CLUNIACENSIS.


 Anno Incarnationis Dominice millesimo nonagesimo quinto, indictione III, uIII Kalend. Nouemb., domnus et uenerabilis Urbanus papa secundus sacrauit altare primum et maius noui nostri monasterii in honorem Dei, in memoriam beatorum apostolorum Petri et Pauli. Sacrauit etiam per se  et altare secundum misse matutinalis. Lugdunensis autem archiepiscopus Hugo, Pisanus archiepiscopus Dabertus; episcopus Signanus Bruno eodem die in ipso monasterio, iubente papa, tria in tribus primis cancellis sacrarunt altaria. Tunc papa inter sacrando missasque agendo, post alia salutis hortamenta,  coram episcopis et cardinalibus multorumque personis, huiuscemodi sermonem habuit ad populum:

Sancti Patres et maiores nostri Romani pontifices, qui sancte sedi apostolice presederunt, ex quo locus Cluniacus institutus est ab initio, et monasterium istud fundatum, tam locum hunc quam rectores, uel habitatores eius propensius dilexerunt, fouerunt, et curauerunt attentius. Et merito. Nam pius ille Willelmus, istius olim monasterii institutor, nulli alii aduocato, nulli patrono, nulli regi, uel principi curam ipsius tutelamque commendauit, nisi Deo et beato Petro, eiusque uicariis, Romanis scilicet pontificibus. Quorum numero uel ordini diuina me dignatio, licet indignum, associauit, me olim monachum prioremque  monasterii huius sub domno ac uenerabili Hugone, Dei misericordia adhuc superstite et beneualente. Igitur sicut pontifices summi ante me succedebant sibi in apostolica sede, successerunt etiam ad tuendum curandumque propensius locum istum. uerumtamen nullus eorum per suam corporalem presentiam locum istum hactenus uisitauit. Mihi uero, sicut impresentiarum cernitis, id diuina concessit clementia. Denique inter alias causas que nos ad uisitandas Gallias impulerunt, hec prima et precipua fuit ut locum istum et congregationem hanc speciali nobis cognatione germanam nostra presentia letificaremus, nostro accessu et alloquio iuuaremus, et ad omnem utilitatem uel commodum nostram eis operam impenderemus. Itaque hic uobiscum hodie presentes, altare  primum et maius cum ceteris que parata sunt, noui huius monasterii sacramus, et ad eam que de eodem monasterio restat structuram, uestros animos incitamus. Placet etiam nobis, uobisque placeat suademus , huic loco, qui uobis et ceteris Christianis in ueneratione et cura bona habendus est, quosdam certos limites immunitatis ac securitatis, circumcirca undique assignare, ipsosque limites sacri banni. Infra quos terminos, nullus homo, cuiuscunque conditionis ac potestatis unquam inuasionem aliquam grandem uel paruam, aut incendium, aut predam, aut rapinam facere, aut hominem rapere, uel per tram ferire, aut quod multo grauius est, homicidium perpetrare, uel  truncationem membrorum hominis, sacra auctoritate arcente, ullatenus audeat, nec audendo pertentet. Itaque termini sacri banni sunt hi. uersus Berziacum terminus est ad biuium citra Sarratam; unde una uia uenit ad Cluniacum, altera ad Masilias. In  strata uersus Bellumiocum terminus est, contra quarruuium, quod est desuper molendinum cellerarii Cluniacensis citra uiengias. Ultra Cluniacum uersus Masilias, terminus est ad biuium, unde una uia tendit ad Masilias, altera ad Sanctam Mariam de Bosco. Super Rufiacum terminus est ad summitatem defensi, ad biuium, unde una uia tendit ad Bezorniacum, altera ad Carellam. uersus Setgiacum terminus est intra quarruuium, citra locum ubi dicunt Adturgum. In strata uersus Cabilonensem pagum terminus est ad grossam Cassaniam super Marziacum. uersus Brancedunum terminus est in uia super Boscum Bannedum. uersus Trinorchium terminus est super riuulum quem dicunt Longam Aquam, inter Blanoscum et Donziacum. uersus Perronem uel Laziacum,  terminus est ad Tres Fagos; ubi partiuntur, noster boscus de Cluniaco, et boscus comitalis. uersus Igiacum terminus est ad Carmos, super montem medium. Nos igitur terminos sacrati banni huic monasterio Cluniaco, et uille ac burgo pariter prefigimus, hos limites plena certitudine assignamus, precipientes in nomine Domini Dei omnipotentis, et auctoritate beatorum apostolorum Petri et Pauli, uniuersos uos atque omnem hominem qui hec lecturus uel auditurus est, contestantes ut bannum hunc scienter non infringatis, ut eius legem et singuli et omnes teneatis. Si quis uero eam in uno horum que supra uetita sunt scienter infregerit, et ab abbate, uel priore, uel camerario, uel decano Cluniacensis conuentus, et sicut uisum fuerit ab eis, induciatus,  congrua satisfactione non emendauerit, iam tunc, quisquis ille fuerit, excommunicationi subiacebit. Etiam si qui uestrum contra illum talem, ab abbate uel fratribus interpellati fuerint, cercere eum, et ad emendationem urgere debebunt. Excommunicatus autem pro banno fracto, ubi emendationem congruam fecerit, absoluatur. Lex autem banni huius non uobis solis ponitur qui presentes estis, sed et cunctis absentibus et filiis et posteris uestris. Sed iam finem rei, pro qua nunc satagimus, uideamus. Omnes igitur loco huic Cluniaco malefacientes et contra congregationem istam inique agentes, anathemate digni erunt, et beati Petri gladio feriendi usque ad emendationem congruam. Omnes autem loco huic Cluniaco benefacientes, et erga congregationem istam recte agentes,  pacemque seruantes, gratiam et misericordiam Christi Domini Dei nostri consequantur perpetuam, et beatos apostolos Petrum et Paulum primos et precipuos adiutores habeant apud Deum. Amen.



II. ORATIO AD IuONEM CONSECRATUM.


 Quoniam, ut credimus, diuino te nutu uocante clerus et populus ciuitatis illius unanimiter elegerunt rectorem, et nos usque perducentes petierunt consecrari episcopum, et ideo, Deo annuente, per manus nostre impositionem episcopus consecratus es, amodo, frater carissime, scias te maximum pondus suscepisse laboris, quod est sarcina regiminis  animarum, et commodis deseruire multorum, omniumque fieri minimum atque ministrum, et pro credito tibi talento in die diuini examinis rationem redditurum. Nam si Saluator noster dixit: Non ueni ministrari, sed ministrare, et animam suam ponit pro ouibus suis , quanto magis nos desidiosi serui summi patrisfamilias debemus  maximo sudore incumbere oues Dominicas nobis a summo Pastore consignatas ad ouile Dominicum, suffragante diuina gratia, absque morbo et mancha [macula] perducere? Exhortamur itaque dilectionem tuam ut fidem quam in exordio tue consecrationis breuiter dilucideque digessimus, illibatam et inuiolabilem custodias, quia fides est fundamentum omnium uirtutum. Scimus autem quod ab infantia sacris litteris eruditus, et canonum institutis edoctus; attamen breuiter ad te noster est dirigendus sermo. Nullus te fauor extollat, nulla aduersitas atterat, id est, non in prosperis cor  tuum eleuetur, nec aduersis in aliquo deiiciatur, sed omnia et in omnibus caute et cum discretione agere te uolumus, ut absque reprehensione ab omnibus uiuere comproberis. Sancta Trinitas fraternitatem tuam sua protectione custodiat, ut, dum tali moderamine in Domino nostro onus quod suscepisti peregeris, in die eterne retributionis, eo dicente, audire merearis: Euge, serue bone et fidelis, quia super pauca fuisti fidelis, supra multa te constituam; intra in gaudium Domini tui 



III. ORATIONES IN CONCILIO CLAROMONTANO HABITAE De expeditione Hierosolymitana



I.



Audiuimus, fratres dilectissimi, et audistis, quod sine profundis singultibus tractare nequaquam possumus, quantis calamitatibus, quantis incommoditatibus, quam diris contritionibus in Ierusalem et in Antiochia et in ceteris orientalis plage ciuitatibus Christiani nostri, fratres nostri, membra Christi flagellantur, opprimuntur, iniuriantur germani fratres nostri, contubernales uestri, couterini uestri: nam et eiusdem Christi et eiusdem etiam Dei filii estis: et in ipsis suis domibus hereditariis ab alienis dominis mancipantur, uel ex ipsis exploduntur, aut inter uos mendicant, aut quod grauius est, in ipsis  suis patrimoniis uenales exsulant et uapulant. Effunditur sanguis Christianus, Christi sanguine redemptus, et caro Christiana, Christi consanguinea, nefandis ineptiis et seruitutibus nefariis mancipatur. Illis in urbibus ubique luctus, ubique miserie, ubique gemitus. Suspirio hec dico: ecclesie in quibus olim diuina celebrata sunt sacrificia, proh dolor! ecce animalibus eorum sunt stabula. Nequam homines sanctas occupauerunt ciuitates. Turce spurci et immundi nostris fratribus dominantur. Antiochie beatus Petrus presedit episcopus: ecce in ipsa Ecclesia gentiles suas collocauerunt superstitiones, et religionem Christianam, quam potissimum coluisse debuerant, ab aula Deo dedicata turpiter eliminarunt.

 Predia sanctorum stipendiis dedita, et nobilium patrimonia sustentandis pauperibus contradita, pagane tyrannidi subiiciuntur, eisque in proprios usus redactis domini crudeles abutuntur. Sacerdotium Dei humotenus conculcatum est, sanctuarium Dei per nefas ubique profanatum est: si qui adhuc ibi latitant Christiani, ubi audistis, exquiruntur tormentis. De sancta Ierusalem, fratres . . . . . loqui dissimulauimus quod ualde de ea loqui pertimescimus, quoniam ipsa ciuitas, in qua, prout omnes nostis, iehsu Christus pro nobis passus, peccatis nostris exigentibus. sub spurcitiam paganorum redacta,  Deique seruituti, ad ignominiam nostram dico, subducta est. Quod enim superest imperii nostri tantillum est, Christianorum qui ista promeruimus est dedecus. Cui seruit nunc ecclesia beate Marie in qua ipsa pro corpore sepulta fuit in ualle Iosaphat? Sed quid templum Salomonis, imo Domini, pretermittimus, in quo simulacra sua barbare nationes contra ius et fas modo collocata uenerantur? De sepulcro Dominico ideo reminisci supersedemus, quoniam oculis uestris uidistis quante abominationi traditum sit.

Inde uiolenter abstrahunt quas ibi pro cultu illius multoties intulistis oblationes. Ibi nimirum multas et innumeras religioni nostre ingerunt irrisiones. Et tamen in illo loco  requieuit  Deus: ibi pro nobis mortuus est. Neque equidem ibi Deus hoc annuatim pretermittit facere miraculum, cum in diebus passionis sue exstinctis omnibus et in sepulcro et in ecclesia circumcirca luminibus, iubare diuino lampades exstincte reaccenduntur. Cuius pectus silicinum factum tantum miraculum non emolliat? Credite mihi, bestialis homo et insulsi capitis est, cuius cor uirtus diuina tam presens ad fidem non uerberat, et cum gentiles cum Christianis ita uideant communiter, nec emendantur. Perterrentur equidem hi, nec conuertuntur ad fidem: nec mirum, quoniam mentis obcecatio illis dominatur. Quantis afflictionibus uos qui adestis, qui redistis, inuaserunt, uos ipsi melius nostis, qui substantias uestras, qui sanguinem uestrum ibi Deo  immolastis.

Hec idcirco, fratres, diximus, ut uos ipsos sermonis nostri testes habeamus. Plures sunt et fratrum nostrorum miserie, et ecclesiarum Dei depopulationes, que sigillatim possemus referre; sed instant lacryme ac gemitus, et instant suspiria et singultus. Ploremus, fratres, eia ploremus, et cum Psalmista medullitus plorantes ingemiscamus, nos miseri, nos infelices, quorum tempore Dei prophetia ista completa est: Deus, uenerunt gentes in hereditatem tuam, polluerunt templum sanctum tuum; posuerunt Ierusalem in pomorum custodiam. Posuerunt morticina  seruorum tuorum escas uolatilibus celi, carnes sanctorum tuorum bestiis terre. Effuderunt sanguinem ipsorum tanquam aquam in circuitu Ierusalem, et non erat qui sepeliret . ue nobis, fratres, nos qui iam facti sumus opprobrium uicinis nostris, subsannatio et illusio his qui in circuitu nostro sunt . Condoleamus et compatiamur fratribus nostris, saltem in lacrymis. Nos abiectio plebis facti, et omnibus deteriores, immanissimam sanctissime terre plangamus deuastationem. Quam terram merito sanctam diximus, in qua non est etiam passus pedis quem non illustrauerit et sanctificauerit uel corpus uel umbra Saluatoris, uel gloriosa presentia sancte Dei Genitricis, uel amplectendus apostolorum commeatus, uel martyrum ebibendus  sanguis effusus. Quam beati, o Stephane protomartyr, qui te laureauerunt lapides! Quam felices, o tunc Baptista Ioannes, qui tibi ad Saluatorem baptizandum seruierunt Iordanici latices! Filii Isrel ab Aegyptiis educti, qui Rubri maris transitu uos prefigurauerunt, terram illam armis suis, Iesu duce, sibi uindicauerunt; Iebuseos et alios conuenas inde expulerunt, et instar Ierusalem celestis Ierusalem terrenam excoluerunt.

Quod dicimus, fratres, audite et intelligite. uos accincti cingulo militie magno supercilio fratres uestros dilaniatis, atque inter uos dissecamini. Non est hec militia Christi que destruit ouile Redemptoris. Sancta Ecclesia ad suorum opitulationem sibi  reseruauit militiam  cuius precones esse debemus. Non tenetis uere uiam per quam eatis ad salutem et uitam. uos pupillorum oppressores, uos uiduarum predatores, uos homicide, uos sacrilegi, uos alieni iuris direptores, uos pro effundendo sanguine Christiano exspectatis latrocinantium stipendia, et sicut uultures odorantur cadauera, sic longinquarum partium auspicamini et sectamini bella. Certe uia ista pessima est, quoniam a Deo omnino remota est. Porro si uultis animabus uestris consuli, istius modi militie cingulum quantocius deponite, et ad defendendam orientalem Ecclesiam uelocius concurrite. Hec est enim de qua totius uestre salutis emanauerunt gaudia, que distillauit in os uestrum diuini lactis ubera, que  nobis propinauit euangeliorum sacrosancta dogmata. Hec ideo, fratres, dicimus, ut et manus homicidas a fraterna nece contineatis, et pro fidei domesticis uos externis nationibus opponatis, et sub Iesu Christo duce uestro acies Christiana, acies inuictissima, melius quam ipsi ueteres Isrelite pro uestra Ierusalem decertetis, et Turcos qui in ea sunt nefandiores quam Iebusei impugnetis et expugnetis.

Pulchrum sit uobis in illa ciuitate mori pro Christo, in qua pro uobis Christus mortuus est. Ceterum si uos antea mori contigerit, id ipsum autumate mori in uia, si tamen Christus in sua uos inuenerit militia. Deus enim denarii retributor est prima et hora sexta. Horrendum est, fratres, horrendum est uos in Christianos rapacem manum extendere. In  Sarracenos gladium uibrare singulare bonum est, quia et caritas est pro fratribus animas deponere. Ne uero de crastinis euentionibus solliciti sitis, sciatis quia timentibus Deum nichil deest, nec iis qui eum diligunt in ueritate. Facultates etiam inimicorum nostrorum uestre erunt, quoniam et illorum thesauros exspoliabitis, et uel uictoriosi ad propria remeabitis, uel sanguine uestro purpurati perenne brauium adipiscemini. Tali imperatori militare debetis, cui panis deesse non potest, cui que rependat nulla desunt stipendia. uia breuis est, labor permodicus est, qui tamen immarcescibilem uobis rependat coronam. Iam nunc ergo auctoritate loquamur prophetica: Accingere, homo unusquisque, gladio tuo super femur tuum potentissime . Accingimini,  accingimini, inquam, et estote filii potentes, quoniam melius est nobis mori in bello quam uidere mala gentis nostre et sanctorum . Non uos demulceant illecebrosa blandimenta mulierum rerumque uestrarum, quin eatis; nec uos deterreant perferendi labores, quatenus remaneatis.

uos, fratres et cepiscopi, consacerdotes et coheredes Christi, per Ecclesias uobis commissas idipsum annuntiate, et uiam in Ierusalem toto ore uniuersaliter predicate. Confessi peccatorum suorum ignorantiam, securi de Christo celerem impetrent ueniam. uos autem qui ituri estis, habebitis nos pro uobis oratores, nos habeamus uos pro populo Dei pugnatores. Nostrum est orare, uestrum est contra Amalecitas pugnare. Nos extendemus cum Moyse  manus indefessas orantes in celum; uos exerite et uibrate intrepidi preliatores in Amalec gladium. Amen.



II.


Nostis, fratres dilectissimi, et uestram nosse id expedit caritatem, quomodo humani generis Reparator pro nostra omnium salute carnem assumens, et homo inter homines conuersatus, terram promissionis, quam pridem patribus promiserat, propria illustrauit presentia, et assumpte dispensationis operibus, et crebra simul miraculorum exhibitione reddidit specialiter insignem; id enim et ueteris et Noui pene in omnibus syllabis docet series  Testamenti. Quadam sane dilectionis prerogatiua certum est eam dilexisse, ita ut eam orbis partem, imo particulam, hereditatem suam dignatus est appellare, cum eius sit omnis terra et plenitudo eius. Unde per Isaiam ait: Hereditas mea Isrel . Et item: uinea Domini sabaoth domus Isrel est . Et licet totam in partem precipuam sibi dedicauerit ab initio, peculiarius tamen urbem sanctam sibi adoptauit in propriam, testante propheta qui ait: Diligit Dominus portas Sion super omnia tabernacula Iacob . De qua gloriosa dicuntur, uidelicet quod in ea docens, passus et resurgens Saluator, salutem operatus est in medio terre. Ad hoc a seculis est preelecta ut tantorum esset conscia et cella familiaris mysteriorum. Electa  nimirum, quod ipse qui elegit testatur dicens: Et de Ierusalem ciuitate quam elegi ueniet uobis Saluator.

Quam etsi, peccatis inhabitantium id exigentibus, iusto iudicio suo in manus impiorum sepius tradi permiserit Dominus, et dure iugum seruitutis ad tempus eam sustinere passus sit, non tamen arbitrandum est quod eam quasi a se repudiatam abiecerit, cum scriptum sit: Flagellat Dominus omnem filium quem recipit ; illi uero thesaurizat iram cui dicitur: Recessit zelus meus a te, iam amplius non irascar tibi . Diligit ergo eam, nec intepuit erga eam dilectionis feruor cui dicit: Eris corona glorie in manu Domini et diadema regni in manu Dei tui; et non uocaberis amplius  desolata, sed uocaberis uoluntas mea quia complacuit Domino in te .

Hec igitur salutis nostre cunabula, Domini patriam, religionis matrem, populus absque Deo, ancille filius Aegyptie, possidet uiolenter, et captiuatis libere filiis extremas imponit conditiones, quibus uersa uice merito seruire tenebatur.

Sed quid scriptum est? Eiice ancillam et filium eius . Sarracenorum enim gens impia et mundanarum sectatrix traditionum loca sancta, in quibus steterunt pedes Domini, iam a multis retro temporibus uiolenta premit tyrannide; subactis fidelibus et in seruitutem damnatis, ingressi sunt canes in sancta; profanatum est sanctuarium, humiliatus est cultor Dei populus, angarias patitur  indignas genus electum, seruit in luto et in latere regale sacerdotium, princeps prouinciarum facta est sub tributo ciuitas Dei. Cuius non liquefiat anima? cuius non tabescant precordia iis ad animum recurrentibus? Quis hec siccis occulis audire potest, fratres karissimi? Templum Domini, de quo zelans Dominus uendentes eiecit et ementes ne domus Patris eius fieret spelunca latronum, factum est sedes demoniorum. Id ipsum enim et Matthathiam sacerdotem magnum, sanctorum progenitorem Machabeorum, ad zelum accendit commendabilem, sicut ipse testatur dicens: Templum Domini quasi uir ignobilis, uasa glorie eius abducta sunt captiua . Ciuitas Regis regum omnium, que aliis regulas intemerate tradidit fidei, gentium  superstitionibus cogitur inuita deseruire. Sancte resurrectionis ecclesia, requies dormientis Domini, eorum sustinet imperia, fedatur spurcitiis eorum qui resurrectionis non habebunt participium, sed stipula ignis eterni perennibus deputabuntur incendiis. Loca uenerabilia diuinis deputata mysteriis, que Dominum in carne susceperunt hospitem, signa uiderunt, senserunt beneficia, quorum omnium in se plena fide pretendunt argumenta, facta sunt gregum presepia, stabula iumentorum. Laudabilis populus, cui benedixit Dominus exercituum, sub angariarum et sordidarum prestationum pondere gemit fatigatus; rapiuntur eorum filii, matris Ecclesie chara pignora, ut gentium immunditiis deseruiant,  et nomen Dei uiui abnegent, uel ore blasphement sacrilego compelluntur: aut impia detestantes imperia ceduntur gladiis more bidentium, sanctis martyribus sociandi. Non est sacrilegis locorum differentia, non est personarum respectus. In sanctuariis occiduntur sacerdotes et leuite, coguntur uirgines fornicari, aut per tormenta perire, nec matronis etas maturior suffragatur.

ue nobis qui in hanc tam periculosi temporis descendimus miseriam, quam in spiritu preuidens electus a Domino Dauid, rex fidelis, deplorat dicens: Deus, uenerunt gentes in hereditatem tuam; polluerunt templum sanctum tuum . Et item: Populum tuum humiliauerunt et hereditatem tuam uexauerunt. Utquid, Domine, irasceris in finem, accendetur  uelut ignis ira tua?  Ubi sunt misericordie tue antique, Domine?  uerumne est quod dicitur: Non obliuiscetur misereri Deus, non continebit in ira sua misericordias suas? Recordare, Domine, quid acciderit nobis, intuere et uide opprobrium nostrum . ue nobis! utquid nati sumus uidere corruptionem populi nostri et contritionem ciuitatis sancte et sedere illic, cum dantur in manibus inimicorum sancta .

uos igitur, dilectissimi, armamini zelo Dei, accingimini unusquisque gladio suo super femur suum potentissime . Accingimini, et estote filii potentes: melius est enim nobismori in bello quam uidere mala gentis nostre et sanctorum . Si quis zelum legis Dei habet, adiungat se nobis. Subueniamus fratribus  nostris, dirumpamus uincula eorum et proiiciamus a nobis iugum ipsorum . Egredimini et Dominus erit uobiscum. Arma que cede mutua illicite cruentastis, in hostes fidei et nominis Christiani conuertite. Furta, incendia, rapinas, homicidia, et cetera qualia qui agunt regnum Dei non possidebunt, hoc Deo beneplacito redimite obsequio, ut delictorum quibus Dominum ad iracundiam prouocastis, celerem indulgentiam pro uobis obtineant hec pietatis opera et deprecatio collata sanctorum. Monemus igitur et exhortamur in Domino, et in remissionem peccatorum iniungimus, ut fratribus nostris et celestis regni coheredibus  qui Hierosolymis et  in finibus eius habitant, afflictioni et laboribus compatientes, infidelium insolentiam, qui sibi regna, principatus et potestates subiicere contendunt, debita compescatis animaduersione, et illis totis uiribus occurratis, quibus est propositum nomen delere Christianum. Alioquin futurum est ut in proximo Ecclesia Dei iugum indebite preferens seruitutis, fidei sentiat dispendium, preualente gentilium superstitione. In quanta enim positi sint afflictione nouerunt ex uobis nonnulli qui hec que loquimur oculata conspexerunt fide, et presens illorum per manum Petri uiri uenerabilis, qui presens est, ad nos delata docet epistola. Nos autem de misericordia Dei et beatorum Petri et Pauli apostolorum auctoritate confisi, fidelibus  Christianis, qui contra eos arma susceperint, et onus sibi huius peregrinationis assumpserint, immensas pro suis delictis penitentias relaxamus. Qui autem ibi in uera penitentia decesserint, et peccatorum indulgentiam et fructum eterne mercedis se non dubitent habituros. Interim uero eos qui ardore fidei ad expugnandos illos laborem istum assumpserint, sub Ecclesie defensione et beatorum Petri et Pauli protectione, tanquam uere obedientie filios recipimus, et ab uniuersis inquietationibus tam in rebus quam in personis statuimus manere securos. Si uero quispiam molestare eos ausu temerario presumpserit, per episcopum loci excommunicatione feriatur et tandiu sententia ab omnibus obseruetur, donec et ablata reddantur, et de illatis damnis  congrue satisfaciat.

Episcopi uero et presbyteri, qui talibus fortiter non restiterint, officii suspensione mulctentur, donec misericordiam sedis apostolice obtineant.



III.


Multa, fratres karissimi, diebus his uobis dicta recolitis, quedam in concilio nostro iussa, quedam inhibita. Inconditum et confusum scelerum chaos exigebat multorum dierum interstitium; ueternus morbus uolebat cauterium. Dum enim indulgenti fune clementie dimittimus lineam, multa modo apostolatus nostri offendit officium que prescinderet,  nulla quibus parceret. Sed fuerit hactenus humane fragilitatis quod peccastis, quod illecebrarum inuolucris sopiti, celestem exasperastis misericordiam, suspensam paruipendendo iracundiam. Fuerit mundane temulentie quod, legitima non curantes matrimonia, alieni cubilis non pensastis iniuriam. Fuerit auiditatis nimie quod fratres uestros, illo magno et eodem pretio emptos, ut quisque poterat illaqueantes, contumeliose pecuniis emunxistis. Nunc uobis inter ista peccatorum naufragia constitutis portus placide quietis aperitur, nisi negligatis: parui laboris in Turcos compendio retribuetur uobis perpetue statio salutis. Comparate nunc labores quos in scelerum exercitio habuistis et eos quos in itinere quod precipio habituri estis. Plures uel adulterii uel  homicidii meditatio dat timores , multos labores; quid enim laboriosius iniustitia? Qui autem ambulat simpliciter, ambulat confidenter . Horum laborum, horum timorum exitus erat peccatum. Stipendium autem peccati mors , mors uero peccatorum pessima . Nunc a uobis par labor atque metus pretio meliore petuntur. Horum laborum erit causa caritas, si sic precepto Dominico admoniti animas pro fratribus ponatis ; caritatis stipendium erit gratia Dei; Dei gratiam sequetur uita eterna. Ite ergo feliciter, ite confidenter ad inimicos Dei persequendos. Illi enim iam pridem  Syriam, Armeniam,  omnem postremo Asiam minorem  occuparunt; nunc Illyricum et omnes inferiores terras insolentes inquietant, usque ad mare quod brachium Sancti Georgii uocatur. Quid quod Dominicum monumentum, unicum fidei pignus, ditioni sue uindicant, et eius urbis introitum peregrinis nostris uenditant, que solis Christianis patere deberet, si aliquod solite uirtutis uestigium eis inesset. Hoc si solum esset, frontes nostras onerare sufficeret; iam uero quis ferat nisi multum iners, nisi Christiane glorie inuidus, quod non ex equo diuisimus orbem. Illi Asiam, tertiam mundi partem, ut hereditarium nidum inhabitant, que a maioribus nostris equa  duabus residuis partibus et tractuum longitudine, et prouinciarum magnitudine non immerito estimata est. Ibi olim deuotionis nostre rami pullularunt, ibi apostoli omnes, preter duos, mortes suas consecrarunt; ibi modo Christicole, si qui supersunt, pauperculo agricolatu transigentes inediam, nefandis illis uectigal pensitant, uel tacitis suspiriis uestre libertatis desiderantes conscientiam, quia perdidere suam. Illi Africam, alteram orbis partem, ducentis iam annis et eo amplius armis possessam tenent, quod ideo Christiani honoris periculum pronuntio, quia fuerit terra illa olim preclarorum ingeniorum altrix, que diuinis scriptis omnem uetustatis situm a se repellent, quandiu fuerit qui Latinas litteras legat. Norunt litterati quod loquor.  Tertium mundi clima Europa restat, cuius quantulam partem inhabitamus Christiani, nam omnem illam barbariem que in remotis insulis glacialem frequentat Oceanum, quia more belluina uictitat, Christianam quis dixerit? Hanc igitur nostri mundi portiunculam Turci et Sarraceni bello premunt, iamque a trecentis annis Hispania et Balearibus insulis subiugatis, quod reliquum est spe deuorant, homines inertissimi, et qui cominus pugnandi fiduciam non habentes, fugax bellum diligunt. Nunquam enim Turcus pede conserto martem audet; sed pulsus loco longe tendit neruos et permittit uulnera uentis; et quia habet tela mortifero succo ebria, in hominem quem percutit non uirtus sed uirus mortem  facit. Quidquid igitur agit, fortune, non fortitudini attribuerim, et quod pugnat fuga, ueneno [al., quod pugnat, fuga et ueneno]. Constat profecto quod omnis natio que in ea plaga nascitur, nimio solis ardore siccata, amplius quidem sapit, sed minus habet sanguinis; ideoque uicinam pugnam fugiunt, quia parum sanguinis se habere norunt. Contra populus qui oritur in arctos pruinis, et remotus est a solis ardoribus, inconsultior quidem, sed largo et luxurianti superbus sanguine, promptissime pugnat. uos estis gens in temperatioribus mundi prouinciis oriunda, qui sitis et prodigi sanguinis ad mortis uulnerumque contemptum, et non careatis prudentia; namque modestiam seruatis in castris et in dimicatione utimini consiliis. Itaque scientia et  fortitudine prediti aggredimini memorabile iter, totis seculis predicandi si fratres uestros periculo exueritis, presentibus ex Dei nomine precipio, absentibus mando. Ituri et Christianitatem propugnaturi, specimen crucis uestibus insigniant, ut intestine fidei foras amorem pretendant, habentes per Dei concessum et beati Petri priuilegium omnium absolutionem criminum; et hac interim letitia laborem itineris alleuient, habituri post obitum felicis martyrii commercium.

Ponentes ergo ferias sceleribus, ut saltem in his regionibus liceat Christianis pacifice uincere, uadite, illam fortitudinem, prudentiam illam quam in ciuili conflictu habere consuestis, iustiori effundentes prelio. Ite predicabiles per orbem milites, ite et prosternite  ignauas gentes. Eat famosa Francorum uirtus cum appendiciis sibi gentibus solo sui nominis terrore totum orbem motura. Sed quid diutius uos immoror, ut fortitudinem gentilium uerbis extenuem. Imo proponite animis uestris deificam sententiam, Angusta est uia que ducit ad uitam . Esto ergo ut sit semita itinerantium arcta, plena mortibus, suspecta periculis; sed hec eadem uos amissam ducet ad patriam, per multas enim tribulationes oportet uos ingredi in regnum Dei. Spectate ergo animo, si prensi fueritis cruces, spectate catenas, quecunque denique possunt tormenta infligi; operimini pro fidei uestre robore horrenda supplicia, ut si necesse fuerit, damno corporum agatis animarum remedium; mortem ne timetis, uiri fortissimi  fortitudine et audacia prestantes? nichil certe poterit comminisci in uos humana nequitia quo superna pensetur gloria. Non enim sunt condigne passiones huius temporis ad futuram gloriam que reuelabitur in nobis . An nescitis quod uiuere hominibus est calamitas, mori felicitas? Hec uobis doctrina, si recordamini, cum lacte matrum affusa est sacerdotum uerbo, hanc maiores uestri martyres pretenderunt exemplo. Mors enim a cenulento carcere liberat animas ad proprium locum pro meritis euolaturas; mors accelerat bonis patriam, mors prescidit reis malitiam; per mortem ergo libere anime uel oblectantur gaudiis, spe meliora presumentes, uel fruuntur suppliciis, nichil peius  timentes. Dum autem uinculis corporum irretiuntur trahunt ab ipsis terrulenta contagia, et quod ueraciter quis dicat, mortue sunt. Nec enim luteum celesti, nec diuinum mortali pulchre coheret. Plurimum quidem potest anima etiam nunc corpori iuncta; instrumentum enim suum uiuificat, latenter id mouens, et ultra mortalem naturam gestis producens. uerumtamen cum sarcina qua in terram trahitur absoluta, proprium locum receperit, beatam et undique liberam participat fortitudinem, quomodocunque diuine nature inuisibilitati communicans. Gemino ergo functa officio, corpori uitam ministrat cum adest, causam uero mutationis, cum recedit. uidetis quam iucunde anima in dormiente corpore uigilet, et a sensibus seducta pro diuina  cognatione multa futura preuideat. Cur ergo mortem timetis, qui somni requiem, que instar mortis est, diligitis? Res est nimirum dementie pro cupiditate breuis uite inuidere sibi perpetuam. Quin potius, fratres karissimi, si ita contigerit, ponite pro fratribus animas uestras, uacuate ab impiis Dei sacrarium, extrudite latrones, inducite pios, nulla uos necessitudinis pietas contineat, quia prima hominis pietas in Deum. Nullum natalis soli caritas tricet, quia diuersis respectibus Christiano totus est mundus exsilium et totus mundus patria, ita exsilium patria et patria exsilium. Nullum patrimoniorum amplitudo remoretur, quia ampliora sunt que promittuntur; nec ea que inani spe miseris adulentur, uel ignauam mentem pigro rerum medicamine palpent,  sed crebris exemplis exhibita, frequenti usu comprobata. Et hec quidem sunt dulcia, sed caduca, et que cum temporibus suis centuplicatum pretium importent. Hec edico, hec mando, terminumque proximi ueris affigo. Aderit Deus euntibus, ut eis bonus arrideat annus, cum copia frugum, tum serenitate temporum. Morituri celi intrabunt triclinium, uicturi uidebunt sepulcrum Dominicum; et que maior felicitas, quam ut homo in terris agens uideat loca illa in quibus celorum Dominus conuersatus est humanitus. Felices qui ad hec uocantur munia, ut illa nanciscantur munera; fortunati qui ista meditantur prelia, ut illa consequantur premia.



Iu.



Gratias ago Deo maximas quod uos tanta animarum consensione atque alacritate arma pro Christo Redemptore uestro suscepturos esse ostenditis. Nos autem, ut studia uestra, quoad possumus, adiuuemus, misericordia Dei, et beatorum Petri ac Pauli auctoritate confisi, omnibus qui ad hoc bellum prodierint, omnia pro delictis suis piacula relaxamus, eosque sub Ecclesie tutelam ac beatorum Petri et Pauli clientelam tanquam uere obedientie filios suscipimus, et ab omnibus uexationibus corporum fortunarumque tutos esse statuimus.



u.



Dilectissimi fratres, apostolatus apice Dei permissu orbi terre prelatus, occasione necessaria supereminente, tanquam monitionis diuine legatus, ad uos Dei seruos has in partes condescendi Urbanus. Et quos dispensatores ministeriorum Dei estimaui, tales et fideles, simulationis explosa eluuione, reperiri optaui. Quod si aliquid gibbosum uel tortuosum, modestia rationis iustitie semota, contra legem Dei obsistat, presente subfragamine diuino, diligenter expedire satagam. Dominus enim supra familiam suam, ut ei pro tempore pabula modesto sapore condita ministretis, uos dispensatores constituit. Beati autem eritis, si fideles tandem dispensationis exactor uos inuenerit. Pastores etiam nuncupamini:  uidete autem ne mercenarii more fungamini. ueri ergo pastores, et baculos semper in manibus habentes, estote; nec dormitantes, gregem uobis commissum undique conseruate. Nam si per incuriam uestram aut negligentiam ouem quamuis lupus abripuerit, mercedem nimirum uobis paratam apud Dominum nostrum amittetis: et delictorum flagris primitus asperrime cesi, postmodum uero in custodiam funeste conuersationis truculenter subruemini. uos uero iuxta sermonem euangelicum, sal estis terre; quod si defeceritis, ambigitur quomodo saliatur. O quanta salitio! uere necesse est uos plebem idiotam, et mundi lasciuie supra modum inhiantem, sapientie sale corrigendo salire, ne delictis  putrefacta, dum eam alloqui quandoque uoluerit, Domino insalsa puteat. Nam si uermes, hoc est peccata, causa desidie procurationis uestre, in ea repererit, illico uilipensam in precipitium spurcitiarum eam subigi precipiet. Et quia tantum perditum ei restaurare nequiueritis, uos iudicio damnatos a familiaritate dilectionis sue prorsus exterminabit. Sed huiusmodi salitorem oportet esse prudentem, prouisorem, modestum, edoctum, pacificum, scrutatorem, pium, iustum, equum, mundum. Nam quomodo, indoctus doctos, immodestus modestos, immundus mundos efficere ualebit? Quod si pacem oderit, quomodo pacificabit? Aut si quis habuerit manus suas sordidas, quomodo sordes alterius coinquinationis tergere poterit? Lectum est etiam quod si  cecus cecum duxerit, ambobus cauea patebit. Ceterum uos ipsos prius corrigite, ut irreprehensibiliter subditos queatis emendare. Siquidem amici Dei uultis esse, que sentitis ei placita libenter exercete. Res ecclesiasticas precipue in suo iure constare facite, et ut Simoniaca heresis nullatenus apud uos radicet, cauete ne uendentes aut ementes pariter flagris flagellati Dominicis, per angiportus ad exterminium confusionis miserabiliter propellantur. Ecclesiam suis ordinibus omnimode liberam ab omni seculari potestate sustentate, decimasque Deo proprias de omnibus terre cultibus fideliter dari facite; nec uendantur, aut retineantur. Quod qui episcopum ceperit, omnino exlex habeatur. Quod qui monachos uel clericos, uel sanctimoniales, et eorum famulos  ceperit aut exspoliauerit, uel peregrinos uel mercatores, anathema sit. Raptores, et domorum combustores, et eorum consentientes, ab Ecclesia extorres, anathemate feriantur. Summopere igitur considerandum est qua multandus sit pena qui aliena diripit, si inferni damnatione percutitur qui propria non largitur. Sic enim diuiti in Euangelio memorato contigit: qui non idcirco punitus est quod aliena abstulisset, sed quia rebus acceptis seipsum male dereliquit. His uero, ut dictum est, iniquitatibus, karissimi, mundum uidistis grauissime diu confusum fuisse, adeo ut nullus in aliquibus prouinciarum uestrarum, sicut nobis a referentibus patefactum est, per imbecillitatem forsitan iustificationis uestre uirtute per uiam gradi audeat, quin uel die  a predonibus, uel nocte a latronibus, aut ui, aut ingenio maligno, in domo uel extra subripiatur. Quapropter treuiam, sic uulgariter dictam, iam dudum a sanctis Patribus nostris determinatam, reformari oportet: quam firmissime unusquisque uestrum in episcopatu suo teneri faciat, monendo flagito. Quod si aliquis siue auiditate, siue superbia seductus, eam sponte infregerit, Dei auctoritate et huius concilii decretorum sanctione anathematizetur.

Quoniam, o filii Dei, si pacem apud uos tenendam et Ecclesie iura fideliter conseruanda sustentare, uirilius solito Deo polliciti estis, exstat opere pretium ut insuper ad quoddam aliud negotium Dei et uestrum emendatione Dominica nuper uegetati,  probitatis uestre ualitudinem uersetis. Necesse enim est quatenus cum fratribus uestris in orientali parte habitantibus, auxilio uestro iam sepe proclamato indigis, accelerato itinere succurratis. Inuaserunt enim eos, sicuti plerisque uestrum iam dictum est, usque mare Mediterraneum, ad illud scilicet quod Brachium Sancti Georgii uocant, Turci et Arabes, apud Romanie fines: et terras illorum Christianorum magis magisque occupando, lite bellica iam uice septuplicata uictos superauerunt, multos occidendo uel captiuando, ecclesiasque subuertendo, regnum quoque uastando. Quos quidem si sic aliquandiu quiete permiseritis, multos latius fideles Dei supergredientur. Qua de re supplici prece hortor, non ego, sed Dominus, ut cunctis cuiuslibet ordinis tam peditibus  quam equitibus, tam pauperibus quam diuitibus, edicto frequenti uos, Christi precones, suadeatis, ut ad id genus nequam e regionibus nostratibus exterminandum tempestiue Christicolis opitulari satagant. Presentibus dico, absentibus mando: Christus autem imperat. Cunctis autem illuc euntibus, si aut gradiendo, aut transfretando, siue contra paganos dimicando, uitam finierint, peccaminum remissio presens aderit: quod ituris annuo, dono tanto inuestitus a Deo. O quantum dedecus, si gens tam spreta, degener, et demonibus ancilla, gentem cunctipotentis Dei fide preditam, et Christi nomine splendidam, sic superauerit! O quanta improperia nobis ab ipso Domino imputabuntur, si eos non iuueritis qui professione Christiana censentur, sicut et  nos! Procedant contra infideles ad pugnam iam incipi dignam, tropeo explendam, qui abusiue priuatum certamen contra fideles consuescebant distendere quondam. Nunc fiant milites, qui dudum exstiterunt raptores. Nunc rite contra barbaros pugnent, qui olim contra fratres et consanguineos dimicabant. Nunc eterna premia nanciscantur, qui dudum pro solidis paucis mercenarii fuerunt. Pro honore duplici laborent, qui pro detrimento corporis et anime se fatigabant. Quinimo hic tristes et pauperes, illic locupletes; hic inimici Domini, illic amici eius erunt. Ituris autem mora non differat iter: sed propriis locatis, sumptibusque collectis, cessante bruma, uerno subsequente, Domino preuio tramitem alacriter intrent.



uI.



Si inter Ecclesias toto orbe diffusas alie pre aliis reuerentiam pro personis locisque merentur: pro personis, inquam, dum apostolicis sedibus priuilegia maiora traduntur; pro locis uero, dum regiis urbibus eadem que personis dignitas, uti est ciuitas Constantinopolitana, prebetur: illi potissimum Ecclesie deberemus, ex qua gratiam redemptionis et totius originem Christianitatis accepimus. Si enim uerum constat quod a Domino dicitur, quia uidelicet Salus ex Iudeis est  et Dominum Sabaoth semen nobis reliquisse constat, ne sicut Sodoma simus et Gomorrhe similes fiamus , et semen nostrum Christus est, in quo salus et omnium gentium benedictio est, ipsa terra et ciuitas in qua habitauit et passus est, Scripturarum testimonio sancta uocatur. Si enim hec terra, Dei hereditas et templum sanctum, antequam ibi obambularet ac pateretur Dominus, in sacris et propheticis paginis legitur, quid sanctitatis, quid reuerentie obtinuisse tunc creditur, cum Deus maiestatis ibidem incorporatur, nutritur, adolescit, et corporali uegetatione hac illacque perambulat aut gestatur? et, ut cuncta que longo uerborum gyro narrari possunt, digna breuitate constringam, ubi Filii Dei sanguis, celo terraque sanctior, effusus est; ubi corpus, pauentibus elementis mortuum, in sepulcro quieuit, quid putamus uenerationis emeruit? Si,  ipso Domino nostro recens interfecto, et a Iudeis adhuc ciuitate possessa, sancta ciuitas ab euangelista uocatur, cum dicitur: Multa corpora sanctorum qui dormierant, surrexerunt, et uenerunt in sanctam ciuitatem, et apparuerunt multis ; et a propheta Isaia dicitur: Erit sepulcrum eius gloriosum , cum ipsa sanctitas, ciuitati semel Deo ipso sanctificatore per seipsum indita, nullo malo superueniente exinaniri ualeat, et eodem modo indiuisibiliter sepulcri gloria constet, summis studiis, fratres karissimi, uobis elaborandum est, ut sanctitas ciuitatis, ac sepulcri gloria, que gentilium frequentatione quantum in ipsis est crebro polluitur, si ad Auctorem illius sanctitatis et glorie  aspiratis, si ea que in terra sunt uestigiorum eius signa diligitis, si expetitis, Deo uos preeunte, Deo pro uobis preliante, mundetur.

Si Machabeis olim ad maximam profuit pietatis laudem, quia pro ceremoniis et templo pugnarunt, et uobis, o milites Christiani, legitime conceditur ut armorum studio libertatem patrie defendatis, si limina etiam apostolorum, uel sanctorum quorumlibet, tanto sudore petenda putatis, quid crucem, quid sanguinem, quid monumentum eruere, quid uisitare, quid pro his eruendis animarum pretia impendere, detrectatis? Indebita hactenus bella gessistis, in mutuas cedes, uesana aliquoties tela solius cupiditatis aut superbie causa torsistis; ex quo perpetuos interitus, et certa damnationis exitia meruistis.  Nunc uobis bella proponimus que in se habent gloriosum martyrii munus, quibus restat presentis et eterne laudis titulus. Ponamus modo in Ierusalem Christum neque mortuum, nec sepultum, nec ibidem uixisse aliquando. Certe, si hec deessent omnia, solum illud, ad subueniendum terre et ciuitati uos excitare debuerat, quia de Sion exierit lex, et uerbum Domini de Ierusalem ; si enim ex Ierosolymitano, quidquid Christiane predicationis est fonte manauit, riuuli, quaquauersum toto terrarum orbe dispersi, catholice multitudinis corda retorqueant, ut solerter attendant quid fonti tam irriguo debeant. Si ad locum unde exeunt, flumina reuertuntur, ut iterum fluant, iuxta dictum Salomonis , gloriosum uobis uideri debet,  si ei loco repurgium possitis impendere, unde baptismatis purgamentum, et fidei documentum uos constitit accepisse.

Et est uobis preterea summa deliberatione pensandum, si ipsam matrem Ecclesiarum Ecclesiam, uobis elaborantibus, ad Christianitatis cultum reflorere, Deo per uos agente, contigerit, ne forte contra propinqua Antichristi tempora ad fidem partes Orientis aliquas restitui uelit. Perspicuum namque est Antichristum non contra Iudeos, non contra gentiles bella facturum, sed, iuxta etymologiam sui nominis, Christianos peruasurum. Et, si Antichristus ibidem Christianum neminem sicuti hodie uix aliquis habetur inueniat, non erit qui sibi refragetur, aut quem iure peruadat. Iuxta enim Danielem, et Hieronymum  Danielis interpretem, fixurus est in Oliueti monte tentoria, et Ierosolymis, in Dei templo, tanquam sit Deus, certum est, Apostolo dicente, quod sedeat , et iuxta eumdem prophetam, tres reges , Aegypti uidelicet, Africe ac Aethiopie, haud dubium quin pro Christiana fide primos interficiat. Quod quidem nullatenus fieri poterit, nisi, ubi nunc paganismus est, Christianitas fiat. Si ergo piorum preliorum exercitio studeatis, ut sicut ab Ierosolymis Dei notitie seminarium accepistis, ita illic mutuate redhibitionem gratie restituatis, ut per uos nomen catholicum propagetur, quod Antichristi Antichristianorumque perfidie refragetur. Quis non coniicere potest quod Deus, qui  uniuersorum spem exuberantia uirtutis exsuperat, per scintillam uestram tante paganitatis arundineta consumat, ut Aegyptum, Africam Aethiopiamque, que a nostre credulitatis communione desciscunt, intra huius rudimenta legis includat, et homo peccator, filius perditionis aliquos rebelles inueniat?

Et ecce Euangelium clamat Ierusalem calcandam a gentibus, donec impleantur nationum tempora . Bifariam intelligi possunt tempora nationum, aut quia Christianis dominate sunt ad placitum, et pro suis libidinibus turpitudinum omnium uolutabra sectate sunt, et in cunctis his nullum obicem habuerunt, tempus enim suum habere dicuntur quibus ad uotum cuncta suppetunt, ut est illud: Tempus meum nondum aduenit; tempus autem uestrum semper paratum  est , unde et uoluptuosis solet dici: uos habetis tempus uestrum: aut rursus, tempora nationum sunt plenitudines gentium, que antequam Isrel saluus fiat, subintrature sunt; hec tempora, fratres karissimi, modo forsitan implebuntur, dum per uos, Deo cooperante, paganorum potentie repellentur, et fine seculi iam propinquo, et si gentes desinent conuerti ad Dominum, quia, iuxta Apostolum, oportet fieri a fide discessionem . Primum tamen necesse est, iuxta prophetas, ante aduentum Antichristi, in illis partibus, aut per uos, aut per quos Deo placuerit, renouari Christianitatis imperium, ut omnium malorum caput, qui ibidem regni thronum habiturus est, fidei aliquid contra quod pugnet reperiat nutrimentum

 Cogitate itaque apud uos quod uos Omnipotens ad hoc fortasse prouideat, quatenus Ierusalem per uos a tanta conculcatione restituat. Rogo, perpendite quibus cordibus gaudia illa poterunt concipi, cum sanctam ciuitatem uestro adminiculo uiderimus suscitari, et prophetica nostris temporibus, imo oracula diuina, compleri. Moueat memoriam uestram quod uoce ipsius Domini ad Ecclesiam dicitur: Ab Oriente adducam semen tuum, et ab Occidente congregabo te . Semen nostrum Deus adduxit ab Oriente, quia duplici modo orientalis illa prouincia edidit primitiua incrementa nobis Ecclesie. Sed ab Occidente eam congregat, dum per eos qui ultimi, fidei documenta ceperunt, Occidentales scilicet ,  Ierosolymitana damna restaurat.

Si Scripturarum uos non excitant dicta, nec nostra uestros animos penetrant monita, excitet saltem uos, eorum qui sancta loca adire desiderant magna miseria. Perpendite eos qui peregrinantur, et per Mediterranea illuc uadunt, siquidem opulentiores sunt, quantis redhibitionibus, quantis uiolentiis subiacent, dum pene per singula milliaria pensiones coguntur, et tributa dependere, per quasque ciuitatis portas, per ecclesiarum et templorum ingressus redemptiones exsoluere; ad quasque de locis ad loca demigrationes, inflicta qualibet accusatione, ad redemptionem compellere? dare uero munera detractantes, quomodo gentilium prefecti consueuerint, uerberibus truculenter urgere? Quid de his dicturi  sumus, qui nichil prorsus habentes nude fiducia paupertatis, dum nil preter corpora uidentur habere quod perdant, iter illud arripiunt? Dum ab eis pecunia, que non est, suppliciis intolerandis exigitur, dum callos talorum ne forte quidpiam ibi insuerint, dissecando ac reuellendo rimantur, crudelitas nefandorum ad hoc usque perducitur ut aurum uel argentum miseros absorbuisse putantes, aut data in potum scamonia, usque ad uomitum, uel etiam eruptionem eos uitalium urgent, uel ferro, quod dici nefas est, discissis uentribus, intestinorum quorumcunque inuolucra distendentes, quidquid habet natura secreti, horribili concisione aperiunt. Recolite, precor, eorum millia qui detestabiliter perierunt, et pro sanctis  locis agite, unde uobis pietatis rudimenta uenerunt; ante uos, in sua bella mittendos, Christum fore signiferum indubitanter credite, et precursorem indiuiduum.



uII.


Fratres, oportet nos multa pati pro nomine Christi, uidelicet miserias paupertatum, persecutionum, egestatum, infirmitatum, nuditatis, famis et sitis, et alias huiusmodi, sicut idem Dominus suis ait, dicens: Oportet uos pati pro nomine meo; et: Nolite erubescere loqui ante facies hominum; ego uero dabo uobis os et sapientiam, ac deinceps subsequetur uos  larga retributio.



uIII


Existimastis forte, qui hic loci ad nos acciti conuenistis, ueri Christiani, solam fuisse rei ecclesiastice ad normam fidei religionis componende causam, que me ab Urbe uenire compulerit; fuit equidem in eo aliquid cause, sed alia urgentior, et qua maior ulla dici non possit, nec excogitari, nos traxit. Paucos ante annos, gens a Perside Agarena, quam corrupte Sarracenam dicitis, sanctam ciuitatem Hierusalem, sanctamque terram inuadens, cepit, diripuit, incendit, sacrosanctum Domini sepulcrum  profanatum,  fedata etiam ecclesie sacella, templaque ritus nostri aut solo equata sunt, aut in profanos usus commutata. Abacti inde Christiani, pars fragilis, et cruciatuum impatiens saluti abrenuntiauit, circumciso preputio facta est Sarracena, pars, in fide constans, per uarios mortis modos lacerati laniatique, ut felix fuerit, quem carnifex petitum gladio obtruncauit. Mulieres Christiane, in urbibus oppidisque frequentissime, quas ex uestris quorumdam, qui astatis, urbibus et oppidis deuotio ad sancta inspicienda et adoranda loca per tot terras traxerat, omnia passe sunt que dictu obscena crudelis Christi hostis, non ad suam magis explendam libidinem, quod ad Christianorum dedecus excogitare potuit. Et, si Christiani, imo si uiri estis, nec equo audire animo potestis,  nec patienter tolerare. In que omnia, ut illis pro dignitate nominis Christiani prouidere uelitis, maiorum exempla, maximum, quod imminet negligentibus, periculum, et premiorum spes, uos non ducere magis quam trahere debebunt. Etenim subiectas quondam Romanorum imperio ciuitates, et terram sanctam a Turcis Sarracenisque nostris hostibus possideri, neminem esse uestrum qui ignoret certum habemus. Quas uero Europe prouincias, quas urbes iidem premant, occupent, lacerentque infideles; si omnes simul ignoratis, unusquisque in sua prouincia nouit, nisi forte uos, Galli remotiores, hec non sentitis, qui Hispanorum Aquitanorumque, ab ea gente oppressorum, dum in seruitutem  rapiuntur, in Africam abducuntur, clamores eiulatusque singulos per dies audire debetis. Sed nunquid uos, Germani, Saxones, Poloni, Bohemi, Hungari, etsi Turcas et Sarracenos intra uiscera seuire uestra nondum sentitis, quam a uobis distent, uel fretis, uel fluminibus ignoratis? Italiam nunc alloquor, quam multos ante annos Sarraceni dimidiam pene occuparunt, in eamque adeo penetrarunt ut Christianorum caput, Petri sedem Romam, martyrum sanguine adhuc madentem, inuasam obsederint, captasque apostolorum Petri et Pauli basilicas inquinauerint. uenetos hic uideo, Dalmatas, et alios sinus Adriatici accolas, qui, dum perpetua cum Sarracenis prelia, ut se tueantur, exercent, quod est Italie reliquum defensant. Quid multis? fuit  hactenus in extremis ad septentrionem partibus Europe Constantinopolitanum imperium obex et tanquam murus, qui Turcas atque Sarracenos continuit et prohibuit, ne Hungaros, Polonos, Bohemos, ipsosque Alemannos primo, deinde ceteros obruerent Christianos. Pulsus uero ante paucos annos Asia imperator, de retinendis Constantinopolitanis Europe regionibus laborat. Si nunc ea respicitis consideratisque sola que ante oculos sunt, si irruituro breui Turce et Sarraceno obsistere non pergitis, qui sacrum Domini sepulcrum, sanam Iesu Christi terram pedibus conculcatam a spurcissima gente tot annos inquinari neglexistis, eamdem in uestrum caput irruere breui sentietis, matronas  a complexu uestro, uestras uirgines, ab earum sinu, pueros et adolescentes uestros in seruitutem uobiscum rapi dolentes mestique uidebitis. Melius et maiori cum gloria nostri progenitores inchoatam Rome et in Italia et per Europam dignitatem, ad totius orbis monarchiam extulerunt, per cuius omnes prouincias et regiones nomen floruit Christianum  quod nostris temporibus ad paruum orbis angulum coangustari, et quotidie de excidio periclitari uidemus. Sed propinquiora attingamus, Carolus iste, cognomento magnus uester, Germani, pene auita origine: uester, Franci, rex uestrum ingens decus, Hispanie, Aquitanie et ipsis Francie finibus incumbentes Sarracenos infinita mortalium examina deturbauit. Carolus Sarracenos Italia  terra sancta Hierosolimisque expulit. Et quo audebitis pacto post hec dicere, solam esse uel primariam gentem Franciam, quam uere Christianam appellare liceat, si in ea que uobis adest, opulentia, Sarracenos et Turcas, post captum inquinatumque Domini sacrum sepulcrum, populi etiam Christiani reliquias capi opprimique per ignauiam  permiseritis? Expergiscimini, obtestamur, et per uiscera misericordie Dei nostri oramus, uiri fortes orbi Christiano exemplum incitamentumque futuri, arma capite, turmas, cohortes, legiones educite, tam multos habituri sequaces, quam id ardenti animo facere ostendetis. Aderit uobis omnipotens Deus, angelos suos ante faciem uestram, qui dirigant gressus uestros, celo dimittet. Capite igitur et arripite arma, Christiani, Dominicum sepulcrum liberaturi, in quo omnes eternam uobis comparabitis gloriam, tum etiam rerum seculi incomparabiles diuitias parabitis. Nos denique de misericordia Dei, beatorum Petri et Pauli auctoritate confisi, fidelibus Christianis, qui contra paganos uenerabilia loca huiusmodi detinentes arma susceperint,  cunctas sibi pro delictis suis penitentias relaxamus. Interim uero, eos qui ardore fidei laborem istum assumpserint, sub Ecclesie Romane protectione, tanquam uere obedientie filios suscipimus, et ab uniuersis inquietationibus tam in persona quam in rebus statuimus manere securos.





EPITAPHIUM SIMONIS COMITIS CRESPEIENSIS Scriptum in pyramide eiusdem, a domno papa Urbano, cognomento Odone  .


 Simon habens nomen, maiorum sanguine claro,
   Francorum procerum, pars ego magna fui.
Paupertatis amans, patriam mundumque reliqui,
   Christum diuitiis omnibus anteferens.
Post ad apostolicam celestis principis aulam
   Eximius tanti me patris egit amor.
Quo duce promerear tandem super astra leuari:
   Hospitor hic sacras conditus ante fores.
 Olim facta patris renouans dictamine fratris
Discipulis normam scripsi sub paupere forma;
Sed quia nec spernit Deus hec, nec pauperiora,
Ostendit Moyses, operi capiendo minora.
Quare lectorem cupiens auxiliatorem,
Me legat absentem posco uirtute carentem.





B. URBANI EPITAPHIUM DUPLEX




I.


Canonicus Remensis Odo, quem Cluniacensis
   Hugo facit monachum, papa fit eximius?
Hic uiuens lux Urbis erat, nox morte perennis,
   Urbs stetit Urbano stante, cadente cadit [al., ruente ruit].
Lege regens, et pace fouens te, Roma, beauit,
   Seruans a uitiis intus, ab hoste foris.
Non flexit, non extulit hunc, non terruit unquam
   Diues, fama, potens; munere, laude, minis.
Eloquium linguam, sapientia pectus, honestas
   Mores ornabant, exteriora decor.
Ecce per hunc urbs sancta patet, lex nostra triumphat,
    Gentes sunt uicte, crescit in orbe fides.
Sed citius rapitur rosa, que plus uernat in horto,
   Sic et florentem fata tulere uirum.
Mors hominem, requies animum, cisterna cadauer,
   Soluit dura, fouet grata, profunda tegit.
   Suscipit, inter nos, nil nisi fama manet.



II.


Urbanum papam, quem Francia dixit Odonem,
   Que regio tenerum protulerat puerum,
uitales aure morientem deseruere,
   In quo sic orbis lingua diserta ruit,
Ut simili careat doctore superstite mundus
   Hic igitur posuit flens sua Roma suum.



SAECULI XI AUCTORES ANNI INCERTI ACCEDUNT SCRIPTA



uALCANDUS MEDIANI MONASTERII IN LOTHARINGIA MONACHUS





NOTITIA IN uALCANDUM


ualcande, inconnu à tous nos biographes, mérite néanmoins de tenir rang entre les écriuains ecclésiastiques. On sait peu de chose de sa personne, mais on est plus instruit des productions de sa plume. Il était moine de Moyenmoutier, au diocèse de Toul en Lorraine, et florissait encore après l'an 1014 . Les preuues de ceci se tirent de ses propres écrits. En parlant de S. Hidulfe, fondateur de cette abbaye, il le nomme son père et son nourricier. Ailleurs il rapporte plusieurs miracles opérés sous l'épiscopat de Berthold, et le gouuernement de l'abbé Nardulfe, qui commença en 1011 et finit en 1026 ou l'année suiuante. Parmi ces éuénements il y en a un arriué en 1014, ce qui montre que l'auteur n'écriuait qu'après cette époque . Si cependant on s'arrêtait à un autre endroit où il est parlé de Lambert, un des succésseurs de Nardulfe, uers le milieu du même siècle, on croirait que ualcande aurait uécu iusque-la . Mais dom Calmet , ayant imprimé cet endroit entre deux crochets et en lettres italiques, nous fait iuger que c'est une addition faite après coup. C'est aussi ce qui paraît uisiblement par la lecture de l'ouurage. Le nom de notre auteur n'a été connu du public qu'en l'année 1724. Pour ce qui est de ses écrits,

1o. On a de lui une uie de S. Hidulfe, d'abord euêque de Trèues, puis fondateur et abbé de Moyenmoutier. Cet ouurage, dans les manuscrits, ne porte le nom d'aucun auteur; et Iean-Iacques Chifflet a tenté de le donner à Brunon, depuis pape sous le nom de Léon IX, de quoi dom Martene et dom Durand, les premiers éditeurs, ne paraissent pas éloignés. Mais c'est un sentiment purement hasardé, et qui ne peut se soutenir. Brunon n'était point encore en âge d'écrire pour la postérité lorsque l'ouurage est sorti des mains de son auteur. Il est plus iuste de s'en rapporter à dom Humbert Belhomme, abbé de Moyenmoutier, qui, ayant trauaillé à l'histoire de son abbaye, et fait à ce suiet des recherches particulières, a découuert que l'auteur, qu'il croyait d'abord anonyme, n'est autre que ualcande.

 Son écrit est proprement un commentaire d'une uie de S. Hidulfe, faite en 964, sur une autre beaucoup plus ancienne et fort prolixe du même saint, dont elle n'est qu'un simple abrégé. Cette première uie, qui passait pour être une production des disciples de S. Hidulfe, et que dom Mabillon souhaitait extrêmement de recouurer, est perdue depuis qu'elle fut abrégée; de sorte qu'il ne nous reste plus que l'abrégé qu'en firent en 964 les moines de Moyenmoutier, et le commentaire dont ualcande l'a illustré, en y conseruant presque tout le texte de l'abrégé fait par ses confrères. Il y en a, à la uêrité, encore un autre beaucoup plus court, mais qui ne mérite presque pas qu'on en parle.

Celui-ci, dont on ignore le temps et l'auteur, a été d'abord imprimé dans le supplément de Surius, par Mosander, son confrère, qui en a changé le style . En 1723, les continuateurs de Bollandus l'ont réimprimé au IIIe uolume de leur mois de Iuillet, sur un manuscrit d'Utrecht, à la faueur duquel ils lui ont rendu sa première intégrité. L'année suiuante, dom Belhomme le fit entrer dans la première partie de son Histoire de Moyenmoutier, qui parut à Strasbourg en un uolume in-1o.

Dans l'une et l'autre édition ce plus court abrégé est précédé de celui qui fut fait uers l'an 964, et suiui de l'ouurage de ualcande. On donne le premier sur un manuscrit de Moyenmoutier, ancien au moins de sept cents ans, et l'autre sur les manuscrits de Moyenmoutier, d'Epternac et de Paderborn.

Le tout est accompagné d'amples et sauantes obseruations préliminaires, et de notes historiques et critiques de la façon de dom Belhomme et des autres éditeurs. On s'y attache à montrer et à rectifier les fautes énormes, surtout contre la chronologie, qui se trouuent dans l'un et l'autre ouurage. Dès 1717 dom Martène et dom Durand auaient publié celui de ualcande sur le manuscrit de Paderborn dont on uient de parler.

2o Cet ouurage dans le seul manuscrit de Moyenmoutier est immédiatement suiui d'un sermon du même auteur, dont les éditeurs n'ont pas iugé à propos de charger leurs recueils. C'est une inuectiue contre la corruption des meurs de ce temps-là, d'où ualcande prend occasion d'exhorter ses confrères à imiter les uertus de S. Hidulfe et de ses disciples.

3o Au lieu de ce sermon, les manuscrits de Paderborn et d'Epternac contiennent tout de suite un traité des successeurs de S. Hidulfe en uosge. Il est hors de contestation que cet autre écrit appartient à l'auteur du précédent  , qui l'y promet en termes non équiuoques. Nous auons trois éditions de cet ouurage de ualcande. Dom Martène et dom Durand l'ont d'abord donné à la suite de la uie de S. Hidulfe. Mais ils en ont retranché plusieurs chapitres uers la fin, sur ce qu'ils leur ont paru peu intéressants. Ils ne contiennent en effet que quelques miracles. Dom Belhomme l'a inséré depuis dans la seconde partie de son Histoire de Moyenmoutier, et enfin dom Calmet parmi les preuues de l'Histoire de Lorraine. L'ouurage est entier dans l'une et l'autre édition. ualcande l'emploie à donner la succession des abbés de son monastère, depuis S. Hidulfe iusqu'à Nardulfe, auec quelques traits de leurs uies. Il y en a ioint quelques autres touchant les diuers états dans lesquels s'est trouué Moyenmoutier pendant cet espace de temps. S'il n'en rapporte pas dauantage il faut s'en prendre, selon lui, au défaut de monuments qui pouuaient l'en instruire. Son ouurage, au reste, n'est pas exempt de fautes. ualcande y parlant d'un Fortunat, à qui Charlemagne donna l'abbaye de Moyenmoutier, le représente comme patriarche de Iérusalem. Mais les sauants sont persuadés qu'il l'était de Grade, et le même que celui qui, se uoyant poursuiui par les uénitiens, se retira en France uers 803.

4o On croit auec beaucoup de probabilité que ualcande a aussi retouché la uie de S. Dié, ou Diey, d'abord éuêque de Neuers, puis fondateur et abbé du monastère du même nom en Lorraine . Ce qui sert à appuyer ce sentiment, c'est que l'auteur de cette uie, telle que nous l'auons, renuoie ses lecteurs à celle de S. Hidulfe, retouchée par ualcande, comme on l'a uu, et que d'ailleurs ce sont les mêmes fautes contre la chronologie dans l'une et l'autre. On peut aiouter que les temps y conuiennent, puisque l'auteur ou réuiseur n'écriuait que quelques années après l'éléuation du corps de S. Dié, qui se fit en 1003 .

En remontant plus haut, on trouuera que cette uie de saint Dié aura eu les mêmes auentures que celle de S. Hidulfe . La tradition du XIe siècle portait effectiuement que les actes de ce saint auaient été originairement recueillis par ses disciples, et ensuite remaniés par un saint et sauant abbé de Moyenmoutier. Cette seconde circonstance, il est urai, ne peut se soutenir en tout, mais elle subsiste pour le fond. Il est clair par le texte que le dernier réuiseur y a conserué cette circonstance remarquable, que ce fut non un abbé de Moyenmoutier, mais un moine de ual-Galilée, auiourd'hui Saint-Dié, qui remania ces actes. Il l'auait fait par conséquent auant 980, qui est le temps auquel les chanoines prirent la place des moines. Enfin ualcande les reuit à son tour, et les rendit tels que nous les auons. Il y promet une relation des miracles du saint. Mais, cet écrit proieté est demeuré en idée, ou il faut dire qu'il est encore caché ou entièrement perdu. Dans la suite ces actes furent enuoyés au pape Léon IX, qui les approuua dans un concile tenu à Rome en 1049, la première année de son pontificat.

Nous en auons plusieurs éditions, et quelques traductions en notre langue. Mosander les a fait entrer dans son Supplément à Surius . Mais, outre qu'il en a changé le style, la préface et la fin manquent dans son édition. En 1619  ils furent réimprimés à Nancy en leur entier. Dès 1594 Iean Ruyr, secrétaire du chapitre de Saint-Dié, les auait traduits en français et  publiés à Troyes. Il les inséra depuis dans son ouurage des Saints et antiquités de uosges, imprimé à Epinal en 1634. François Riguet, grand préuôt de Saint-Dié, les publia à son tour, en 1679, sur l'édition de Nancy. Enfin les successeurs de Bollandus les ont donnés sur plusieurs manuscrits, collationnés aux éditions précédentes, et les ont enrichis de sauantes notes et obseruations préliminaires.





uITA SANCTI HILDULPHI EPISCOPI TREuIRENSIS ET FUNDATORIS MEDIANI-MONASTERII




CAPUT PRIMUM.


S. Hildulfi primordia.---[Quoniam] quicunque baptizati Christum induti sunt , et hereditatem animo suspirarunt eterne salutis, ut aliquando illam ualerent consequi, usi sunt lumine caritatis per quam unicus Dei Filius, cum solus esset in regno Patris eterni, ut coheredes haberet homines, fratres sibi adoptauit, quibus in domo Patris sui mansiones collocaret. Ad hanc ergo festinantes, uiros Dei solos uenire puduit, cum scirent eos qui secum alios traherent certam manere mercedem, adeo ut quo plures ueherent, eo maiori premio cumularentur, fisi illa attestatione, qua seruus ille euangelicus, talentum sibi creditum cum lucro referens, gaudio domini sui donatus est. Ad huius  itaque gaudii ineffabilem dulcedinem ille bonus Pater familias omnes uolens introducere, missis in mundum seruis suis, cunctos precepit inuitari, et, ne in uia deficerent aut errarent, tritico uite et lampade caritatis gemine sustentari; cumque hoc Omnipotentis diuinitati diu agere placuisset, ut conseruis suis suo in tempore tritici mensuram erogaret, ad laborem presentis uite futurum pastorem populis, Hildulphum nomine, iussit prodire, qui claro Neruiorum genere ortus, inter scholares alas sacre militie alitus est. [Circa illius temporis etatem Garibaldus regebat eamdem Noricorum, hoc est Bauariorum, gentem, cuius filiam, nomine Trudelindam, Agilulfus, rex Longobardorum, sortitus fuerat uxorem. Huius etiam Agilulfi ad obsidionem  urbis festinantis precellentissimus domnus papa Gregorius mentionem facit . Ea quoque tempestate Austrasiis imperabat Theudebertus, ex Chidelberto Brunichildis filio procreatus, cuius in aula educabatur beatus Arnulfus, Arnoaldi uel Arnoldi sub Clotario uel Dagoberto illustris uiri filius, ex maioredomus post modum Mediomatrice urbi pontifex destinatus; quique ad extremum renuntians apici tanti pontificatus, anachoretice uite sectator effectus est deuotus. uerum puer Dei ab ipso Conditore perelectus misericorditer Hildulphus] et mox futurus Christiane defensor religionis ac doctor studiis litterarum traditus, diuina gratia cooperante, in breui efficacissime claruit. Atque unde multi per abrupta uitiorum defluunt, et in ceno superbie deuoluuntur,  uidelicet si de mundi scientia quidpiam attigerint, inde iste adhuc bone indolis puer, omnibus excellentior factus, in dies proficiebat integer ab his uitiis quibus iuuenilis etas implicatur; dum enim multi talium controuersiis forensibus, alii ludis multiplicibus, alii, licet admodum rari, in inuestigandis secularium nodis disciplinarum, intenti obstupescant, hic peruigil in orationibus, assiduus lectioni erat, atque ultra uires operibus misericordie intentus succurrere laborantibus, opem ferre egenis, miseris assistere diligebat. Talium ergo uirtutum incrementis quid futurus pastor Ecclesie faceret permonstrabat.



CAPUT II.

Fit clericus nec multo post monachus.---Interea  moribus ecclesiasticis assuefactus apud urbem uulgo Regensburg  dictam clericatus honore donatus est. Quia uero semen recte intentionis semel iecerat omnipotens Agricola in bono aruo pectoris illius, paulatim assurgebat in eo robuste operationis culmus, attonitus nempe et auidus nec surdus auditor existens Euangelii, non remissus obauditor ardebat fieri, illud Dominicum sine intermissione ingerens sibi: Qui reliquerit domum, aut patrem, aut matrem, aut fratres, aut sorores, aut agros propter nomen meum, centuplum accipiet et uitam eternam possidebit . Talia enim que uidebat sibi adesse, plurimum sue arbitrabatur perfectioni obesse; uxoris uero filiorumque causa non eius animum stimulabat, quibus hactenus carebat. Non  denique per illud tempus tam indifferenter distribuebantur ordines ecclesiastici sicut cernimus hac nostra etate distribui, sed perpetuum professoribus castimonie aut uirginitatis. Sed uir iste beatus, Spiritus sancti gratia preuentus, a cunabulis illibatum a corruptione carnis seruauit pectus, in cuius latebris mentem suam informabat et alebat. Premissis et aliis euangelice institutionis uerbis, prudenter aduertens non solum sanctis hec dicta aut donata apostolis, uerum etiam cunctis in unitate fidei apostolica suggestione fundatus, tandem exemplo fidelis Abrahe, terra, cognatione domoque parentum egressus, iter arripuit Sicambriam uersus, subiitque ciuitatem Treuirim, quam tunc copiosus incolebat populus; monachorum etiam bone opinionis odorem circumcirca spargentium decorabat  conuentus. Quibus, spem seculi irridens imperterritus agonotheta Christi, sociatus, monasticam normam professione expleuit et actibus; adeoque frixura sancti zeli, circa monasticam perfectionem, exussit cor eius ut terrori et exemplo minoribus, uenerationi uero et amori fuerit maioribus. Itaque Milo  reuerendi Lutroini filius tunc archiepiscopus, perpendens hunc sanctum uirum scientia fultum, discretione maturum, conuersatione angelicum, diuersarumque uirtutum tendere gradibus ad perfectionis cumulum, cenobio abstractum secum retinere uoluit, atque secundam a se sedem ei indulsit, quatenus uice ipsius pastorale subministraret officium, sarcinam perferendo sibi creditarum ouium, sanis et debilibus consulendo secundum quod senserat  congruum. Quod quam pie quam strenue exsecutus est, sequentis series lectionis declarabit.



CAPUT III.

Treuirensi sedi preficitur.---Sub hoc tempore, apud Gallias Francorum regibus a solita fortitudine et scientia degenerantibus, hi qui maiores domus regalis esse uidebantur, administratione regni potentiam, et quidquid regibus agere mos est ceperunt; quippe cum celitus esset dispositum ad horum progeniem Francorum transuehi regnum. Eratque illis in diebus in regio palatio Angisus, Arnulfi filius, de nomine Anchise quondam Troiani, ut putatur, appellatus, administrans principatum sub nomine maiorisdomus, cuius quoque etatem attigit Heraclius,  Romane reipublice Augustus, qui reuexit sanctissime crucis lignum a Chosre tyranni partibus. [Pippinus post multum temporis patri Angiso decedenti succedens, rempublicam Galliarum gubernauit florentissime, uir magne potentie, mireque pietatis et audacie, qui hostes suos statim aggrediendo contriuit sepissime; nam super quemdam suum aduersarium Rhenum transgressus, cum uno tantum satellite suo irruit, eum in suo cubiculo residentem cum suis trucidauit; bella quoque multa cum Saxonibus et maxime cum Rathbodo Fresonum rege fortiter gessit. Hic et alios filios habuit, sed ex his precipuus Carolus exstitit, qui ei post in principatu successit. Quod idcirco fortassis plus iusto uisum est prosequi, ne similitudo nominum decursioque  temporum in sequentibus iniiciat scrupulum lectori, nempe prefatus dux Carolus primi ex Francis magni imperatoris Caroli exstitit auus. Publicis igitur utilitatibus inuigilante Angiso iam dicto  ] et Milone archiepiscopo Treuirensium rebus humanis exuto, Treuirenses presule indigebant. Grex itaque Domini, pastore destitutus, conuersus ad Dominum totis precibus incumbit, et ut Ecclesie sue, turbine seculi fluctuanti, rectorem tribuat exposcit. Tunc subito Hildulphi nomen per ora  omnium sonuit, quod uir esset nobilis, scientia eruditus, lingua urbanus, uita moribusque [Deo placita, hominibus approbata ac moribus clero et plebi proficuis congruisque compositus.] Mox sermo in aula regis percrebuit, atque exiit edictum ut uir talis ac tantus pastorale subiret ministerium. Quo completo, uir Dei in diuersa nitens [uersus natiuitatis sue solum fugam arripuit; siquidem anxiabundus suspecto honore sublimandus refugiens in peregrinis quasi ignobilem se posse delitescere suspicabatur in propriis] nam eremum concupierat, nisi populi deuotio precauens obstitisset. Ab Histria igitur raptus Galliam Belgicam usque deductus est. [Cuius secundum desiderium, licet fuerit dilatum, non tamen est ablatum.] Fit conuentus totius regni,  accurrunt principes cum episcopis, cetus clericorum monachorumque cum populorum turbis, una omnium acclamatio Hildulphum esse honore episcopali dignissimum, cum uir Dei e diuerso se omnino reclamaret indignum; nam [persepe  ] fragilitatis robustus prospector semetipsum in se metiendo sibi timebat, quia que et qualis sit ratio animarum reddenda cogitabat, quod si nunc homines perpendere uellent, dum liberi et quiete uiuere possunt, regimen ecclesiasticum, ad quod uiri sancti uix cogebantur, nequaquam tam prompte pecuniis mercatum irent. Sed tandem uicit deuota populi acclamatio fidelis atque [apostolice per omnia conformatus fidei post beatum Eucarium Petri apostoli discipulum tricesimus  tertius] communi omnium uoluntate Treuirorum confirmatus antistes. Qualis uero iam fuerit, et qualem se cunctis prebuerit, quia difficile explicabitur, attentare ueremur.



CAPUT Iu.

Eius in episcopatu uirtutes.---Igitur beatus uir, non modo de boni operis [seu monastici rigoris] proposito semel arrepto aliquid non minuit, sed uelut centuplicatum augmentauit. Enimuero quasi puer aut adolescens quidquid ubique iacet scelerum perpetrasset, sic in penitudinem conuersus se contra se erexit. uideres hominem exesum ieiuniis, uix ossibus herere, ad sanctorum memorias indefessum iacere, inundantia lacrymarum sedulo madere, noctes insomnes ducere. Quid enim dicemus  eum pauperes, mediocres et diuites summo studio omnique diligentia curare? Quidquid sibi erat omnibus commune faciebat, diuitibus et egenis idem semper erat. His precipiebat non superbe sapere, neque sperare in incerto diuitiarum, sed in Domino qui dat omnibus omnia affluenter , et ut rerum abundantia pauperum inopiam suppleret, quatenus in futuro pauperum abundantia diuitum inopie fieret supplementum . Omnino autem pauperes rebus admonebat ut  scirent spiritu pauperes esse, et in humilitate gratias agere Deo, dicente ipso Domino: Beati pauperes spiritu . Perquirebat quem sanctorum in aliquo bono imitari ualeret, cum diem se perdidisse querebatur, quo parum aliquid non profecisset in actibus, seu in mandatis Dei. Sacrificium pro salute mundi totius et requie defunctorum, nullo offerre Deo pretermittebat die, sciens se Domino dicere: Benedicam Dominum in omni tempore, semper laus eius in ore meo ; et: uoluntarie sacrificabo nomini tuo, Domine, quoniam bonum est . Quidquid uir Dei igitur fieri sibi uolebat, iuxta euangelicum preceptum, nulli negabat, sed omni poscenti se libentissime tribuebat, portum scilicet laborantibus, consolatorem mestis,  nudis coopertorem, susceptorem uiatoribus. Quis enim unquam expetiit et eius bonitatem expertus non est? Quotidiana illum sollicitudo animarum aliquo pereunte compellebat gemere; quanquam tante esset pietatis ut, quouis scandalizante se, crederet offendisse; et quoniam incolam se et peregrinum hic nouerat , ubi non habere se manentem ciuitatem sciebat , ostium suum uiatori nunquam clausit, neque buccellam suam solus comedebat. [Ut dulcissimus pater filios spirituales dulciter admonendo, quatenus celestis patrie hereditati inhiarent non desistebat; diuine legis gratiam in pectore gestabat, ex cuius sale sermonem sui oris condiebat. uanitatem mundi sic horrescebat ut crederet ac profiteretur  miseros esse amatores eius. Eleemosynis maxime insudabat, hospitalitati largissime, ac si hanc ipsi Christo exhiberet, insistebat. Quem uidebat tristem et dolentem, consolationis uerbo et subsidio necessario exhilarabat, discordantes ad concordiam reducebat.] Ceterum omnibus omnia se faciebat, ut omnes saluos faceret , et ut bonus pastor, quidquid gregi dicebat agendum operum exhibitione monstrabat.



CAPUT u.

Corpus S. Maximini transfert.---Cum huiusmodi ceterarumque uirtutum eminentia antistiti congruerent, omnium mira colebatur ueneratione. uir erat enim nobilitate generosus, religione precipuus,  consilio cautus, operibus famosus; inter magnifica namque opera, que multiplicia gessit, corpus beatissimi [atque gloriosissimi] presulis Maximini [cuius ipse successor habebatur iam tunc uicesimus nonus] ex crypta ubi illud beatus Paulinus presul magni meriti ex Aquitania reuectum tumulauerat, in domum qua nunc ueneratur transtulit. Quia enim eadem crypta insolitas euomebat aquas, que tribus altiores cubitis superficiem totius pauimenti eius occupauerant, nec tamen ad mausoleum reuerendorum artuum licentiam habebant, sed solide sicut murus hinc inde illud tangebant, perpendens uir beatus tam signo hoc quam plurimis aliis reuelationibus  se admoneri, quatenus edificata basilica corpus sanctum inde transferret, omni diligentia perficiendum id censet. Ergo maximis impendiis constructo oratorio, uigilantique studio ad unguem producto, adest clerus cunctus cum populo. Nec mora uenerabilis antistes cum duobus cepiscopis suis Clemente et Chotberto enormis magnitudinis cooperculo manus admouet, quod tanta celeritate sublatum est ceu pondere careret; ipsum tamen cooperculum, post a trecentis uiris et quadraginta boum paribus tentatum, mansit immotum. Tandem uenerandis artubus honorifice, ut decebat, in arca reconditis cypressina, et sic in marmorea, quarto Kalendas Iunii, oratorio intulit, quod a fundamentis susceperat et ad perfectum produxerat. In quo  pariter imposita sunt trecentorum martyrum Thebee legionis corpora; quem locum sic nobilitauit supellectili ac fundis, repleuit cenobitis, ut ex tunc nullatenus inferior uideatur episcopio ipsius urbis. Circa quem locum dum uir beatus de die in diem nimio insudasset pietatis affectu, preuidens futura sagaci spiritu, ueritus superfluas tyrannides successorum, predictum totum regio iure nobilitati tradidit, ut habetur in presenti.



CAPUT uI.

Episcopatum dimittit.---Et post tam multiplices pro grege Christi labores, licet in pontificatu positus nichil  possidere uoluit, quidquid tamen illud erat quod [occasione seu pretextu regiminis] habere  [uel presumpsisse sibi] uidebatur relinquens, ut olim animo conceperat, eremum petere destinauit. [Monastici] siquidem [non immemor uoti] reputabat actus suos sibi minus posse sufficere ad salutem, cum Dominus dixerit: Nisi quis renuntiauerit omnibus que possidet, non potest meus esse discipulus . [Oculati] quippe celestis quasi animalis circumspectionem retinens, non reuertebat incedens, ac eorum que retro sunt oblitus, in anteriora ferebatur extensus . Equidem nouerat plurimos ante humana iudicia interim stantes uideri per bonorum operum exsecutionem, sed ante omnipotentis Dei oculos corruisse per meliorum deliberationem, eo quod bonum opus talium  minus Deo foret placitum, quo per mentis deliberationem in meliori gradu incunctanter est positum. Ne ergo postmodum frustra quereretur huiusmodi detrimentum sue menti subrepsisse, unicam deliberationem quam sibi suspirabat adhuc deesse, accelerabat perficere. Quod cum primum rumor ad aures uulgi detulit, quasi barbaris insequentibus, omnis etas omnisque sexus in urbem ruit, uisoque uiro Dei, clamor in celum attollitur, et quasi omni prouincie exitium immineret, unus omnium ferebatur luctus. Cur  gregis tibi custodiam commissam derelinquis? quare, quare tantarum futurum discrimen non metuis? putas qui erunt huius Ecclesie  seuissimi uastatores? namque dilaniabunt gregem tuum lupi rapaces. Talibus itaque uir sanctus lamentationibus, precipue piarum supradicti loci ouium commotus, ut erat pietate plenus, in lacrymas resoluitur. Conuersusque ad plebem sic tandem profatur: »uos populus Dei et oues pascue eius estis; ipse uos custodiet, qui nobis promittit, dicens: Ecce ego uobiscum sum omnibus diebus usque ad consummationem seculi .« Nam custodia mea hactenus nulli profuit, qui me ipsum minus circumspexi, si quid autem deinceps insuper est temporis, sinite ut expleam quo et mihi et uobis prosim. [Obfirmatus] igitur aduersus lugubres querelas gregis se prosequentis, quasi tenacioribus uinculis, que libertatem animi eius sibi subigere tentabant,  disruptis, Nicomadum  sibi successorem, ouibus uero suis designans pastorem, post ultimum uale, animum, oculos ac pedes accepto itineri restituit, tantum eleuatus scientia, assumptus uita, indignatione spiritus sui amarus abiens, pennas sibi dari columbe gemebundus expetebat, quibus uolando requiesceret, et quibus elongando fugiens in solitudinem maneret . Quemadmodum enim Deo dignus papa Gregorius ait: Dulce est esse in rebus humanis, sed ei adhuc qui de celestibus gaudia nulla gustauit; at si quis iam cordis ore gustauerit que sit illa dulcedo celestium premiorum, huic quanto illud dulce sit quod intus uidet, tanto in amaritudines uertuntur quotquot foris sustinet. Rixatur secum de rememoratis iniquitatibus,  reprehendit se de cogitationibus, insequitur de uerbis, et punit flendo de factis. Itaque nisi hoc modo Spiritus sanctus mentem uiri huius in amaritudinem temporalium et delectationem eternorum commouisset, terram desertam et inuiam tanto estu cordis non quesisset.



CAPUT uII.

Fauente Tullensi episcopo in uosagum secedit.---Per illud tempus Iacob  uir conuersatione moribusque admirabilis Leucam regebat [ecclesiarum] urbem, qui [cum pro sui sanctitate in ora omnium penderet, regibus quoque] stupendus erat. Ad quem cum uir Dei Hildulphus uenisset, ut caritate mediante secretum illi prouideret locum libentissime collaborauit. Si quidem a predecessore eius quondam  pontifice, Girbaldo  nomine, uiro eque sanctissimo, Deodatus uir summe sanctitatis olim Niuernensis episcopus renuntians seculo, in saltu uosagi locum obtinuerat, ubi sanctissime conuersatus [est], monasteria statuit, atque post diutinam in-Christi agone militiam uite senatum laureatus in trauit. In quo etiam saltu uirorum sanctorum cellule inerant. [Denique Sanctiuagium iam tunc erat spirituali monachorum exercitio institutum. Porro domnus Gundelbertus, olim Senonum preclarissimus  archiepiscopus, circa tempus illud Senoniense cenobium in Grandiauio a se constructum ex relicte urbis uocabulo denominauit. Primus Bodo etiam iam dicti Iacob decessor Leuce bonus pastor uirgineis cateruis, quibus locum studio suo ad unguem productum repleuerat, quemque suo de nomine nuncupatum iri censuerat, preesse uoluit Christi famulam Tietbergam, quam ante pontificale decus susceperat ex debito coniugii filiam.] Inter hos ergo athleta Christi Hildulphus predicti uiri Iacob consultu adminiculante locum habitationis elegit.



CAPUT uIII.

Medianum-Monasterium condit.---Enimuero est locus in uosago montibus undique septus, quem fluuius quidam ob ualidum cursum, Rabado nomine,  preterfluit  , super quem [uir sanctus] Spiritu sancto dictante ecclesias fundauit, primam uidelicet nomine beate Dei genitricis et semper uirginis Marie, quam et [uIII Kal. Martii] dedicauit, eamque Medianum-Monasterium appellauit; aliam uero ex nomine beati Petri principis omnium apostolorum honore [XuII Kal. Nouembris] consecrauit. His ita statutis, Deo sibique uiuere cepit; cumque preconium sancti nominis eius fama multorum longe lateque deferret, uiri potentes et nobiles uisitationis gratia ad eum sepius confluebant, cumque e diuersis partibus multi accurrerent, aliquanti ad uite iter accensi cum uiro Dei manere decreuerunt: Quod cum uir Deo plenus uideret, a Domino id fieri arbritatus est; et, quoniam ipse olim professus monachum  fuerat, habitationes monachis utiles cepit edificare. Id uero populus cum comperisset, deuotione crescens, plus solito confluebat; nam per merita uiri sancti sibique subiectorum, ceci ibi illuminabantur, claudi conualescebant, demones fugabantur. Unde turbas confluentium uix ferre ualens, extra claustra ecclesiam S. Ioannis Baptiste edificans dedicauit, atque domos, in quibus superuenientes reciperentur, instituit.



CAPUT IX.

Congregatis discipulis abbatem prefecit Leubaldum.---Cernens interea uir fidelis Domini seruus huiuscemodi solitudinis partem non minimam aduentus sui occasione paulatim excultam, ac uelut  nouellis oliuarum spiritualibus filiis in circuitu suo uestitam, anima eius super Domini salutaris sui presentia delectationem concipiebat maximam. Cum uero dudum deserta et impexa eremus aleret Christi pauperes singulorum annorum prouentibus, ne deficerent in uia seculi istius, etiam iuxta litteram compleri gaudebat quod olim propheta de ueteris legis mysteriis et noui populi refectione predixerat. Deserta in ubertatem uersa aduene comedent, frequens quoque uulgus fidelium sedulo uirum Dei inuisentum numerosa construxerat habitacula circa  cellas sanctorum propter uicinitatem eorum uel habilitatem locorum. Sed uir Dei quoniam iam gustarat et uiderat suauem esse Dominum, nil dulcius habebat, quam uacare et uidere ineffabiliter esse Dei . . . precellit. Nostrorum itaque accrescente ibi numero fratrum, sanctus ille, ut semper circumspectus, custos sui metuens erat, cura eorum aut frequentia secularium a dilecta quiete sue contemplationis quoquo modo diuelli, quapropter domnum Leubaldum uenerabilem uirum abbatem designauit, quem diuinarum et humanarum rerum notitia haud parua preditum intellexit, quatenus fratribus pastorali uigilantia preesset, aduentantium sese negotiis impertiret; qui quamque deuote, quamque strenue id officii administrarit, auctoritas  promouentis credulis mentibus satisfacit, quoniam sanctus antistes hunc nequaquam tante caterue monachorum promoueret, nisi pre, ceteris ad hoc dignum iudicasset.



CAPUT X.

Spinulum Ioannem et Benignum uiros pios recipit.---At uero cum rumor fratrum ibi accresceret, inter reliquos uite celestis amatores tres uenerunt, quorum primus Spinulus; reliqui uero qui carne et spiritu germani erant, prior Ioannes, alter Benignus uocati sunt, [qui ex cenobio beatissimi Maximini, quod predictus Pater fundauerat, aduenisse referuntur, statuerantque penes uirum Dei degere, quod eius conuersatione et caritate nimium delectarentur. Horum uero miracula in subsequentibus multiplicibus  quedam explanabimus, ut quanti sint meriti apud Deum fiat luce clarius] [nam] a uiro Dei benigne suscepti, paterne instructi, ipsique deuote conuersantes, ad uiam uite anhelabant, et quanquam omnium uirtutum negotiis se uicissim precedere uellent, humilitate tamen et obedientia se alterutrum uincere festinabant. Assidue in ore illorum Christus, iugiter uite eterne preconia resonabant, utque monachos decet, iuxta preceptum Patris omnia exercebant [absque pusillanimitate, rancore uel amaritudine, subiecti in timore et amore Christi, ieiuniis et uigiliis semet macerantes, orationibus contriti, humilitatique cordis indefesse instantes, malebant quidquid usquam putatur intolerabile perferre quam Christum in aliquo offendere.] Et quoniam  inuidia diaboli mors introiuit in orbem terrarum , sciens Dei athleta Hildulphus se suosque quandoque Ade debitum reddituros, sepulture locum querere destinauit. Sed quia ut in conuallibus solet, circa monasterium aquarum erat abundantia, minime aptum cemeterio locum iudicauit; ad austrum uero collis monasterio imminet, super quem uir sanctus ecclesiam construens, ex nomine beati Gregorii pape consecrauit, atque circum hanc cemeterium benedixit.



CAPUT XI.

Ab Erardo episcopo uisitatur.---Fama interea  preconii eius circumpositas terras transuolans, remotiores quoque penetrauerat; cumque e diuersis partibus multi ad uirum Dei uenirent, Erhardus uita etiam sanctissimus, carne quidem beato Hildulpho germanus, ordine uero cepiscopus nomine huius [ascitus  ] accurrit. Diu itaque quesitum cum inuenisset, labori eius congratulans, inquit: Ecce, frater, desiderium cordis tui tribuit tibi Deus, et uoluntate tua non te fraudauit . Quem enim diu concupisti locum tue conuersationi habilem inuenisti. Tu ergo sta uiriliter in fide, et confortare in Domino , et in potentia uirtutis eius certus, quod qui perseuerauerit usque in finem hic saluus erit . Per [annos] igitur aliquot [continuos] secum manentes,  eterne uite uicissim resonabant [fratribusque  congregatis utrique uite necessaria preuidebant, et tabernacula erigebant.]



CAPUT XII.

Otilie Eticonis ducis filie uisum et baptismum confert.---Ad eorum merita uero ostendenda renouantur a Deo miracula stupenda. [uiris etenim Dei ibi adhuc pariter conuersantibus,] Eticonis ducis Elisacii filia ceca nata ad uiros Dei defertur, utque eius misereantur a mestis parentibus humili prece poscuntur. Quam cum adhuc gentilem  esse rescissent, more ecclesiastico catechizauerunt atque ad orationem prostrati pro salute puelle clementiam Domini precabantur. Monitis itaque catholice fidei edoctam, sanctus Hildulphus baptizauit, eamque de  sacro fonte mente et carne illuminatam beatus Erhardus excepit, et dato nomine Otiliam uocauit: [que in sanctimonie sanctitate permanens, boni rectique imitatrix non mediocriter existens, nunc iam cum Christo regnans dat in terris innumerorum signorum miracula dietim.] Que res intantum ualuit ut non mediocres, uerum etiam persone potentes uirum Dei Hildulphum uenerarentur ac diligerent, eique ad augmentum loci auxilia preberent. [Erat enim totius honestatis decore compositus, equaliter se affabilem exhibens omnibus.]



CAPUT XIII.

De Begonis donis et pio obitu S. Spinuli.---Quidam [enim] uir Bego, dictus nomine, sancti uiri  necessitati communicans, rerum suarum aliquid usibus fratrum sub beato uiro Deo militantium delegare statuit, atque locum qui usque hodie Begonis-Cella dicitur, et partem uosagi que Folchodi-Rupes appellatur, destinauit. Denique uir Dei Hildulphus in cella iam dicta sancte scilicet cruci dicata uirum summe humilitatis et obedientie Spinulum, nomine constituit, in qua idem homo fideliter Deo seruiens post multiplices in Christi agone labores ac numerosa miraculorum insignia uite eterne consecutus est premia. Quem omnipotens Trinitas apud se glorificatum in terris, gloriosum ostendere  uolens in celis, per ministerium angelicum beato Hildulpho notificat, ut glebam sancti ad monasterium tumulandum reuehat, [sicut ipse beatus adhuc uiuens fratribus cum multa prece mandauerat.] Nec mora senex imperanti obediens cinerem quo fatigatos artus collocauerat excutit, conuocatisque fratribus hominis Dei nuntiat obitum, qui licet tanto fratris auxilio destituti mererent, tamen glorie eius congaudebant, accensisque cereis ad beati [uiri glebam] exsequias properabant.



CAPUT XIu.

Ad cuius tumulum fiunt miracula.---uis itaque uentorum plus solito inhorruerat, adeo ut non modo frutices, uerum etiam annosas quercus excelsasque  abietes eradicaret. In tali ergo turbine ante sancti uiri glebam ardentes cerei usque ad locum sepulcri delati sunt. Sepultum igitur terris, ut apud se uiuere Deus demonstraret in celis, omnibus infirmantibus ad sancti uiri tumulum uenientibus uoluit subuenire. Quanti ibi paralytici uenis redintegratis solidati sunt, uerbo aut scripto non facile explicabitur, omnis cecitas clarificata [est, cum] lumine diem mirata obstupuit, uniuersa debilitas ibi recuperatis usibus robur amissum persensit; unde turbis irruentibus reperta est aqua salsissima.



CAPUT Xu.

Que cessare imperat S. Hildulfus ne fratrum tranquillitas turbetur.---Cupiditate igitur salutis, habilitateque  loci, aquarum abundantia populi confluentes, forum ibi statuere tentauerunt, quam inquietudinem uir Dei Hildulphus sentiens indoluit, [baculo artus regente] ecclesiam beati Gregorii, ut ei moris erat oraturus intrauit, deinde oratione expleta surrexit, et ad tumulum S. Spinuli uenit, atque, ut erat pie mentis, ora perfusus lacrymis, inquit: Gratias, frater Spinule, Deo agimus, quod te in pacis regione quiescere credimus, et apud omnipotentem Deum posse plurimum confidimus, nosce te etiam scimus, quomodo et quare nos [scilicet desiderio liberius uacandi orationibus ac deseruiendi Deo] tumultu populorum relicto hanc solitudinem deuenimus. Tu igitur tranquillitate potitus, nostri qui in uia mortis sumus, et inter eius  pericula fluctuamus, miserere oramus, quin etiam si fas est exigimus illa ipsa uirtute preclare maximeque obedientie, que in te refulsit dum temporaliter uiueres, cuius quoque merito eternaliter, ut euidentibus et quotidianis signis liquet, gaudes, ne popularibus negotiis religioni monastice indicibilis periclitationis procellam suscites. Si enim hac populorum confluentia pressi fuerimus, non parum a proposito declinabimus, quin paulatim secularium iurgiis et causis ac si nimio puluere infecti atque fedati, omnium mundissimo minime inherebimus Creatori, quodque absit! ordo monasticus hic iam  Deo propitio stabilitus, pessumdabitur funditus. Licet enim, Deo cooperante, subsidia corporum nostro conferantur loco, tamen animarum timemus pericula; unde concurrentium comprime turbas, et hilarem affluentemque datorem Deum implora, ut benedictionis eius sentiamus gratiam, quatenus penuria necessarii uictus ac uestitus expulsa, occasioneque laqueos deceptionis optandi inuidissimo diabolo sublata, impleamus nostre professionis uota. Tunc uero uideres spiritum carne solutum, et uita potitum obedire mortali, ac si idem teneretur uinculo mortis. Nam signis cessantibus, uenisque cohibitis salinarum, frequentia quoque desinit populorum. Ad confutandum tamen impudentem garrulitatem inuidorum et incredulorum, datur ibidem  usque hodie prospici euidentissima indicia trium quondam puteorum. Denique sanctus finita prece ac querimonia, alacer ac fidens se iam consecutum optata, ad fratres regressus sollicitos uigilesque orationi insistere hortatur, quo repressa concursante turba ab Omnipotente consolatio uoluntarie paupertatis aliunde eorum dirigeretur.



CAPUT XuI.

Donationes facte monasterio, S. Hildulphi mortificatio, sibi fuga consulit.---Precibus namque beati Spinuli meritisque beati uiri mox subsecuta est benedictio Domini. Nam nondum septem diebus decursis, Hagio uir illustris, qui et Flariulphus  solebat cognominari adfuit, ac cuiusdam nobilis predii  Berchem  dicti maximam partem contulit loco S. Petri; cuius traditio solemniter acta, extemplo est litteris innodata, prefatoque Leutbaldo tunc temporis abbati est credita, quibus conuinceretur, si aliqua quandoque hinc machinaretur uiolentorum controuersia. Multi deinde nobilium iuris sui predia prefato loco contulerunt, nec multo post aliqua portio uille Hundinis-Heym nuncupate eidem loco cessit iure possessoris. Perpendat digne, qui ualet, quam profunda uir iste mortificatione sui, Deo uiteque sue inhesisset. Apostolo equidem, quodque est excellentius, ipsi Christo uidetur crucifixus, potens dicere ueris animi uocibus: Mihi mundus crucifixus est, et ego mundo . Et: uiuo, iam non ego, uiuit uero in me Christus . Crucifixus  quippe ipsi fuerat mundus in maligno positus , qui nec aduersa pertimescebat, nec prospera appetebat. Ipse deinde mundo quem abominabatur mortuus, ex parte diaboli, cuius blandientis uiscum uitauit, seuientis impetum non horruit, honorari uerens in propriis, commisit se peregrinis, in quibus se glorificari postquam intellexit, fuge consuluit; sed tandem insecutum gloria, flentem et reluctantem uiolenter retinuit, qua tamen se non multo post excutiens, hanc eremi habitatricem fore diffidens, inuias explorauit sedes. Illuc etiam nec tunc quidem gloria ab insecutione tam  laudabilis fugitiui fatigata, quasi saltem egentissimo totius opis facilius persuasura, et quod maius erat subiectorum pecuniaria, qui nequaquam mouebatur suasio quoque non stat confisa paratu, subrepere illi quesiuit  diuinorum signorum amictu, quatenus uereretur uir ille se culpatum iri, si repudiaret quasi diuinitus procuratis interim fulciri. Quis, queso, religiosorum hac nostra tempestate non ambiat negotiis seculi res suas augeri, aduentantium concursibus extolli? quis porro talia sibi suppetere uidens, non credat se celitus honorari, enumerans sibi uel potius fingens de se quedam maxima, que iam apud Deum constant minima aut nulla? uerum Deicola instar beati Abrahe non casurus tentabatur a Domino sciente uel quid ipse esset facturus, uel  quid lateret in famulo suo, quatenus nobis aperiretur nimium intima eius mortificatio, sed iam calamus reddatur operi cepto.



CAPUT XuII.

Defuncto abbate Leutbaldo resumit curam pastoralem in monachos.---Dominus tandem Leutbaldus fideliter atque prudenter administrato dispensationis sibi credite officio, ex huius uite subtractus lubrico, artus solo, spiritum reddidit celo, perenniter inhesurum Domino, cui nichil pretulit in mundo. Mox monachorum anxia turba idonei pastoris prouisione temporali destituta, ad pietatis pontificem recursitat, et eum luctuosa reflectere prece queritat, ne dedignaretur ouium resumere sarcinam, pro quibus pastorum  Pastor probrose mortis amplexus est iniuriam. uerum uir docibilis, Dei cedere gnarus pietati, non autem emerite iam senectuti haudquaquam iudicauit refutandum quod animaduertebat Christum iubere, de suorum precordiis pauper pastoralis. Itaque gregis graue onere denuo suscepto, tribus solummodo annis quibus superstes fuit in seculo instanter porrexit fratribus uirgam correptionis cum sustentationis baculo, eo siquidem ad emetiendum curriculi pauxillum quod restabat reddebatur alacrior quo correpto spatio ceperat brauio fieri uicinior.



CAPUT XuIII.

S. Erardus ipsi ualedicit.---Inde beatus Erhardus constructa ecclesia ex nomine S. confessoris Apri  non procul a monasterio, ad leuam scilicet iam dicti fluminis, fratri suo uiro Dei post exhortationem in Creatoris militia dixit: Dominus possedit tibi locum, adfuturus omnibus que egeris: tamen moneo et peto ut nouissimorum iugiter nostrique memor sis, me sane oportet separari a te, aspectu non corde, facie non mente; angelus autem Domini bonus iuxta beneplacitum eius comes fiat mee peregrinationis sedem propriam reuisere disponentis. [Cui contra, frater, beatus antistes inter cetera secretorum celestium colloquia, fratres quos Deo uenerabilique patrono Maximino aggregarat, attentius  committit, ut eis pro posse intra et extra fidele iugeque presidium sit, quod uir Deo plenus libentissime annuit]. Tandem dulces in amplexus ruentes, ac mutuis multisque fletibus se perfundentes, oratione pariter fusa, non sine maxima cordis contritione mutua uisione caruere. Beatus autem Erhardus, Rheno transuadato, Regensborg  ciuitatem suam sedem uidelicet tam sancto presule celebrem futuram subiit. In qua non post plurima temporum curricula sexto Idus Ianuarii de morte ad uitam transiit. Sanctus uero Hildulphus ab opere Dei non deficiebat, sed ieiuniis et laboribus fatigatos artus spiritui seruire cogebat, fratribus sibi subiectis ac maxime Ioanni et Benigno [quorum mentionem supra fecimus], quos quotidie ad meliora tendere  gaudebat, quos etiam non solum publica exhortatione, sed interdum priuata ac amicabili collocutione sui memores fore monebat, pro statu Ecclesiarum Dei, pro pace regum et salute populorum orare suadebat, uiam uero uite quam semel arripuerant fideliter currere, et brauio superne remunerationis scienter anhelare, illud Dominicum sollicito corde assidue replicando: Nemo mittens manum suam ad aratrum et respiciens retro, aptus est regno Dei . Aiebat enim: Fidelis est Deus, et mentiri nescit, bonis moribus consuefieri studerent, uictu ac uestitu mediocri contenti esse discerent, obedientiam humilem mutuo sibi ac solerter exhiberent, Christi uestigiis ante omnia insisterent, institutioni beati Benedicti alacriter insudarent, discretioni  per omnia docebat inuigilare, quam sepius inculcabat matrem  uirtutum esse; murmurationis, animositatis, uerbositatis, detractionis, otiositatisque malum nec in plebe fidelium dicebat deprehendendum, quanto minus in claustris monachorum. Sic beatus senex per ordinem cuncta disponens, plusque exemplo fratres quam uerbo instruens, ad omne opus bonum promptos et alacres reddebat, namque manuum suarum labore cibum sue sancte senectuti erat conquirens, iugiter tam sibi quam allis illam apostolicam sententiam ingerens: Qui non uult operari nec manducet .



CAPUT XIX.

 Eius discipline se subdit uir illustris Theudoaldus.---Cumque luculente conuersationis eius speculare iubar, ueri solis traiectum quaquauersum euibraret lucem uirtutum ad arguendum noctem mortalium, nonnulli secularium fallaciter sibi arridentem deridentes mundum, ne ipsi ueraciter a mundo irriderentur, post modicum facultates suas pauperibus iurique S. Petri contradidere, atque stulte sapientie edomita ceruicositate, sapientem stultitiam Christi sub beato uiro militaturi suscepere. His diebus quidam uir, nomine Theudoaldus, inter regni proceres illustris habebatur, qui tenax glutinum mundi  molliter sed exitiabiliter pretiosas animas inescare querentis, prudenti declinans oculo, consensu uxoris iam initiate sanctimonie proposito, deposito militari cingulo, beati uiri se subdidit magisterio, cum suo naturali filio, nomine Abbo. Hic inter cetera collationis sue xenia contulit etiam huic cenobio basilicam honori perpetue uirginis Marie dicatam in iam dicto predio Berchem sitam multiplicitate redituum precipuam.



CAPUT XX.

S. Hildulphi obitus et sepultura.---Huic negotio eximius Pater insistens, nec omnino annis proprioque corpori parcens, magnopere satagebat tam presentium quam etiam futurorum ibidem cenobitarum necessitati et quieti prouidere, ne cuiuscunque rei  indigentia se minus regulari actioni posse inseruire excusationem quantulamcunque ualerent obtendere. Quod maxime desidiosis et arctam uitam remisse tenentibus est familiare; cumque iam laboribus effeto corpore spiritus feruentior esset, pius Deus eum uocare uoluit ad coronam iustitie. In uigiliis itaque constitutus, febre est correptus; qua per dies ingrauescente, fratres turbati ad stratum senis accurrunt, qui namque, utcunque poterat, semper Christum annuntiabat. Qui cum mesti fierent, et se desolari dolerent, una erat omnium uox plangentium precantumque ne pastor ouium [f., oues] desereret. His querimoniis lacrymisque commotus, ut erat iam extrema parte corporis premortuus, in extrema  lectuli parte resedit, et circumspectis fratribus, Pax, inquit, uobis. Demum manu eleuata, his eos uerbis benedixit: O Deus omnipotens, benedicito clemens, presentesque tuos serua per secula seruos. His igitur finitis, humillimus prece humillima fratres exorauit continuatim ad altare Christi in omnique diuino officio memoriam retinere sui nominis, ne contingeret eum suosque, quos hic temporaliter rexit, almi Patris Benedicti abesse conturberniis, atque supradictis milleque solatiis aliis quieti ouicularum suarum impigre prouisis, uirtutum plenus atque dierum, mundo qui iam talem habere non merebatur, subtrahitur Pater uenerabilis, securus in porta regni cum senatoribus terre inter quos nobilis habebitur Christus uir sancte Ecclesie. Iste  denique uir beatus Hildulphus quoniam exemplo Dominice parabole in aruo contriti et humiliati cordis sparserat semen recte intentionis, quod ultro fructificans, primum herbam tenere actionis, dein spicam prouectionis, peruenerat ad frumentum perfectionis diuina falce, temporaliter eius uita deserta, ut granum a palearum recrementis selectum, inducitur in eterne uite horrea. Emicuit tamen ab erumnabili incolatu huius nostri exsilii piissimus pastor ac nutritor noster sanctus Hildulphus, quinto Idus Iulii, cum ageretur annus ab Incarnatione Iesu Christi 707, consulatu Iustiniani Minoris Augusti, a Leone contra eum rebellante  narium detruncatione deformati, quinta indictione, Sergio uenerabili papa, cuius duo proximiores successores nomen Ioannis possederunt, Romanam Ecclesiam regente, qui inuenit miram portionem ligni salutaris in sacrario beati Petri. [Huius diebus Theudobaldus, rex Anglorum, qui multa in sua patria bella gesserat, ad Christum conuersus properauit Romam, qui per Cunipertum Longobardorum regem ueniens mirifice susceptus est. Is cum Romam peruenisset, a predicto papa baptizatus, Petrusque appellatus, adhuc in albis constitutus, ad celestia regna migrauit  .] Quin etiam hac tempestate domnus Beda, uir monastice religionis precipuus in doctrina et arte calculatoria, florebat magnificus, et floruit diu post obitum Patris  nostri Hildulphi, et licet uideres discipulorum examina hinc inde certatim confluxisse, piique Patris et magistri funus pio cum gemitu constipasse, qui licet pie gauderent tam preclari institutoris sibi non defore celitus patrocinia, tamen pie deflebant humanitatis consueta sibi subtracta solatia. Tandem officiose curato cadauere semper reminiscendi Patris, humauerunt illud in basilica beati pape Gregorii a dextris altaris, adulta iam luce secunde ferie anno tricesimo sexto habitationis sue in huius terribilis eremi uastitate, quadragesimo uero a gloriosa domini pontificis Maximini translatione, que exstitit sub hoc nostro archipresule, Pippino superius dicto iam tunc Gallias gubernante. uerumtamen cum lux meritorum beati Hildulphi crebris  claresceret miraculis, relatum ab ecclesia sepulture sue mirabile corpus, deuotione ac studio fratrum templo beate Marie uirginis est illatum, in quo dextrorsum eleganti fornice aliquanto delituit tempore, cuius in presenti laudibus occupari, meritis subleuari, uestigiis informari, et in futuro gaudiis ualeamus copulari, preueniente ac subsequente efficacissima misericordia et misericordissima efficacia Factoris Refectorisque nostri potentissimi ac benignissimi, qui crucis nude expeditos sequaces pre filiis hominum glorificat, cum eos securos non modo suorum meritorum actitat, sed iudices alienorum habendos denuntiat.



CAPUT XXI.

 De felici obitu sanctorum Ioannis et Benigni.---Post beatum gloriosi Hildulphi transitum Reymbertus uir spectabilium ornamentis decenter preditus morum, concordi uoto fratrum regiminis subiit officium. Huius tempora et opuscula sub regibus Theodorico atque Childerico Iuniore, Pippinoque filio ducis Caroli sunt decursa, restant sane quamplurima Deo dignissimi Patris nostri Hildulphi successorumque eius acta meritis illius condita, que pro fastidio lectoris interim differenda, et alio opusculo iudicauimus deleganda. Preclarissimum uero inuicte caritatis in uita, in morte ac post mortem inexstinguibiliter conseruate experimentum non  uidetur impresentiarum differendum, omnibus sui dilectoribus castis dulce omnino ac proficuum. Duo siquidem discipuli laudabilis magistri Ioannes et Benignus, quos, ut predictum est, germanos exstitisse carne ac spiritu, quorum prior presbyteratu, alter uero fungebatur diaconatu. In cuius iugiter soliti assistere obsequio, quotidianas Deo hostias redemptionis nostre et mortificationis sue mactantes, laudabili initio laudabiliorem iungentes finem, ad celeste regnum secuti dilectum institutorem, pridie Kalendas Augusti ad Christum pariter migrauerunt, uidelicet post migrationem sancti uigesimo primo die. Quod indultum fuisse intime caritati trium, non uero exstitisse fortuitum nemo refragabitur fidelium, cum legamus fratrem inter alios  non uocatum precibus uenerandi Anastasii obitu suo preuenisse eius diem septimum. Hinc iam calamum dum nimium inhiat mente, pigeat enucleatius percurrere seriem rei geste. Beato ac semper reminiscendo magistro Hildulpho ex lubrico huius uite senatum regni ingressuro, in commune karissimis filiisque monens fraternitatis societatisque sancte congregationis almi presulis Maximini, ut decebat, tam spiritaliter quam corporaliter meminisse, sub Christi Ecclesieque testimonio his duobus germanis se secuturos ad celestia gaudia innotuit spiritu prophetico. Qui extemplo utrique languore depressi decubuerunt lectulo  [cum Agno uicturi]. Quo per dies augmentum capiente, dissolutioni corporum se senserunt propinquare, cum repente S.  Ioannes, qui et maior natu erat, unum e fratribus direxit, sciscitatur qualiter se haberet seorsum decumbens dilectissimus frater. Quantocius ergo perficiens imperata monachus, reperit Dei famulum sacramentis Dominicis communitum euasisse nexus mortalitatis huius. Cucurrit, renuntiauit. Beatus uero ille, quem sollicitabat adhuc suspectus excessus iunioris et dilecti fratris, si post obitum eius contigisset, eum aliquandiu interesse rebus humanis, audito iam discessu eius, letabundus, inquit? »Maximas tue pietati, piissime formator hominis, gratias rependo, quod fratrem meum ad regnum tuum ante me mitto, et iam securus et gaudens hinc post eum ad te uado.« His expletis, interrogatus a  fratribus an singulatim essent tumulandi, adiecit: Absit, domini mei, ut separemur ab inuicem, et in futuro et in presenti! unius enim nos genitricis in hanc lucem effudit uterus, una et sub uno instructi sumus monasticis actibus, unus uni Deo commendat ab hac luce exitus, unus omnimodis recipiat et claudat terre matris omnium nostrum sinus, quoadusque ueniens nos excitet Dominus. Tandem ubi hunc finiuit sermonem, pariter etiam lucem temporalem, subsecutus sanctus sanctum fratrem, et utrique dilecti dilectum preceptorem olim celestibus inhiare monentem, nunc promissis maiora exhibentem. uerum quid multis diu hic herebimus?  uno decenter reconditi mausoleo, sepulture sunt traditi in Beati Gregorii oratorio, quod sociale decus nostris adhuc datur et dabitur futuris prospici diebus.



CAPUT XXII.

Ad eorum tumulum sanctimonialis manus arida sanatur.---Innumeris post mortalitatis huius euasionem sanctos istos omnipotens maiestas nobilitauit miraculis, quibus pateret quam bonus thesaurus in agro cordis eorum, dum aduixerunt, latuit. Sed sufficiant pauca subiecta de pluribus. Sub eodem tempore exstitit sanctimonialis quedam, Hymeldrudis nomine, tenuis quidem facultate, sed opima fide, que siue peccatis exigentibus, siue ut merita horum amicorum suorum in ea manifestaret celica  uirtus, naturali sua subductione destituta gestabat inutile et cruciabile pondus manus aride. Hec sedulo excubans erat in prefato oratorio, ubi aduoluta tumulo eorum subueniri petebat sibi prece, fletu ac gemitu importuno. Igitur muliercule isti, nullatenus ab inceptis quiescenti, nocte quidam uir astitit fulgidus in habitu monachali, inquiens ei: Hymeldrudis, aderit tue incommoditati medicina celestis. uerumtamen caue de cetero aliquibus implicari flagitiis, ne pereas cum eis. Et, manu eius contrectata, sanauit eam ope prestantissima. Isdem autem uir asseuerabat se Ioannem esse penes quem alter iunior illo uidebatur pulcherrimus stare, qui una protestabatur uelle se inde exire.



CAPUT XXIII.

 Mulier ceca illuminatur.---Aliud itidem miraculum inibi ostensum est. Ne alicui forte uideatur onerosum, succincta narratione est aggrediendum. Non longe a monasterio quasi curriculo milliarii uix dimidii degebat, nomine Agnes, anicula, multorum decursione annorum uisu multata, que gestatorio aselluli et ductu suorum adire ecclesiam illam erat solita. Die quadam igitur de more adueniens, seque post expletionem misse tumbe sanctorum prosternens, diutius erat orationi insistens, extediatis tandem eius comitibus precis prolixitate, aggressi sunt a loco eam dimouere, asserentes horam regressionis preteriisse. Que surgens profitetur se suos presentesque cunctos optime perspicere.  Gratulantibus ergo omnibus, gratesque Deo referentibus, ipsa per se tunc et deinceps repetiuit sua, magis magisque estuans letificatori suo placere actione recta.



CAPUT XXIu.

Tertium nichilominus miraculum subnectitur secundo. Peta quidam Domino cecinit gaudere pari numero . Quaquauersum peruagante horum iustorum fama, quos semper habebit eterna memoria ex predio S. Stephani Danorum opus solito uocitari, quod corrupte nunc Danobrium uocitant cuncti Mose fluuii adiacentes littori. Quidam cecus se immiscens frequentie populari  huc properanti, excitus graui incommodo sui et spe beneficii affuit cum munere manuali. Nocte igitur precibus impensa nec sperata exhilaratus medela, facto mane obnixe satagebat reuisere propria. Sed quid aget miserabilis quibusque festinantibus se reddere propriis, hic stipendiis herebat alienis, et duplici anxius modo, siue quod carebat sperato beneficio, uel quod familiari tugurio uecordium abiectus ludibrio, quidam tamen fratrum manum illi porrigens, ad locum qui dicitur uisio-uallis usque medium deduxit. Ubi tandem homo erumpens in querimoniam, miserabiliter detestari infelicitatem suam his uerbis cepit: Heu piget aut pudet me miserum attigisse has partes et adeo diffamatos adesse patronos ac Patres! diuulgabitur cunctis me infelicissimum  et nequissimum mortalium esse, sicut nunc experior et fateor integre. O quot et quanti parili uehementiorique infortunio detenti per sanctos illos sunt adepti, nunc me unum, uti perspicuum est, infeliciorem infelicissimis redire contigit absque effectu uoti. Hec atque huiusmodi plura animosis cum prosequeretur querelis, obtinente prestantissime ubiuis presentia amicorum Dei, unum effectorum cum illo et in illo qui et ubique et presens et potens existit in loco ex prouentu genuino, Coriletum  uocitato, detersa caligine cecitatis, se sibi liberum itineris ducem redditum ex insperato sensit, ac oblitus querele iugis, uerbis affectibus mutatis, repente duci suo gratulabundus inquit: »uideo te, siluasque hinc inde, et in cunctis me sentio compotem uie. Totis itaque animis ingentes gratiarum actiones diuine Omnipotentie, efficacibusque sanctorum quos miserrimus adii meritis refero, quod me mihi donatum agnosco.« Letus ergo frater letum dimisit ad sua. Ipse cenobii repetens claustra, utrique letos efficientes, hic monachos, ille populos, ubi narrarunt gesta in uia. His innumerisque aliis miraculis hactenus locus idem diuine dignationis opitulante munere claruit. Que pro sui copia, scriptorum quoque inopia, ac lectorum socordia  prior etas aut funditus attingere exhorruit, aut uix alicuius inculte argumentationis exemplari notificare saltem extrema ualuit uel uoluit; ipse uero manus dare inobedientie ueritus qualicunque lectione incompta latere futuros minime sum passus. [Si quis uero librum miraculorum super hec transcurrere studuerit, euidentissimis agnoscere indiciis poterit, quantus hic beatus Pater noster Hildulphus exstiterit, qualesque uiros dictante Spiritu sancto sancte Ecclesie educauerit.





DE SUCCESSORIBUS S. HILDULPHI IN MONASTERIO MEDIANENSI







uITA SANCTI DEODATI





DE SANCTO DEODATO PRIMUM EPISCOPO NIuERNENSI, DEIN ABBATE uALLIS GALILAEAE IN uOSAGO COMMENTARIUS PRAEuIUS



De sancti cultu, uita, etate ac monasterio.

 1. uosagus mons, saltus, silua, eremus per confinia Alsatie, Burgundie et potissimum Lotharingie extenditur; prebuitque olim uariis sanctis, tam eremitis, quam cenobitis, domicilia seu monasteria. Inter hec potiora quinque censebantur in modum crucis distenta; ex quibus in capite erat ad septentrionem. Bodonis monasterium a S. Bodone Tullensi episcopo, cuius infra latior fit mentio, constructum, iam dirutum. Inde ab oriente est »Senonense monasterium, a S. Gumberto seu Gundodoberto archiepiscopo« Senonensi conditum, uti latius ad huius uitam, 21 Februarii est relatum, quod modo exstat sub Benedictina S uitoni congregatione. E regione ab occidente uisitatur monasterium Stinagium, uulgo Estinan, ad Mortham fluuium,  quod postea ad ordinem Premonstratensem est translatum. Ibidem etiam inuenitur »Medium seu Medianum Monasterium, a S. Hildulpho, dimisso archiepiscopatu Treuirensi« erectum; de quo eiusque fundatore plurima infra dicentur Ipsum modo cum Senonensi aggregatum est Benedictine S. uitoni congregationi. Monasterium demum uallis-Galilee, quod Iuncturas dixerant, ad meridiem, quasi in pede crucis, quam ista cenobia formant, a S. Deodato, cuius hic Acta illustramus, conditum et excultum fuit; obituque eiusdem, et sepultura ac miraculis clarum; unde ab illo iam pridem nomen accepit oppidum, quod eidem paulatim accreuit, ad dictum fluuium Mortham, uulgo Saint-Dié-en-Lorraine nuncupatum (est enim aliud ad Ligerim  Saint-Dié-sur-Loire ubi pro monachis introducti seculo X canonici, eumdem S. Deodatum patronum uenerantur.

2. Coluntur die XII, huius mensis Iunii SS. Nabor et Nasarius; quorum sacra corpora S. Crodegandus episcopus Metensis Roma detulit, et corpus quidem S. Naboris posuit in monasterio Hilariaco per S. Fridolinum  in hodierna Lotharingia constructo; in cuius monasterii, iam dicti S. Naboris, ms. Martyrologio, ad hunc 19 Iunii ista leguntur. »Eodem die S. Deodati, episcopi et confessoris.« Greuenus in Auctario Usuardi anno 1515 et 1521, excuso, celebrat »Deodatum, episcopum Niuernensem et confessorem.« quem longissimo encomio exornat Saussayus in Martyrologio Gallicano. Trithemius lib. III De uiris illustribus ordinis Benedictini, cap. 304, ista scribit: »Adeodatus, abbas monasterii uallis-Galilee, ac postmodum episcopus Niuernensis, magnis  uirtutibus et meritis clarus emicuit, et quamuis pontifex esset, tamen monachi propositum in nullo uiolauit. Cuius festum agitur XIII Kalendas Iulii.« Thrithemium sequuntur Wion et Dorganius, itemque Menardus et Bucelinus, qui Deodatum appellant, et ex eius Actis accurate docent, episcopatu relicto, decessisse ad monachatum. Eumdem episcopum Niuernensem Adeodatum Menologio Scotico 23 Martii et hoc die ascripsit camerarius; et Theodatum appellat Fitz-Simon in Kalendario Hibernico. Sed hec ipsis Actis ultro refutantur. In ms. Florario ad diem II Ianuarii celebratur depositio Deodati, Niuernensis episcopi et confessoris.

3. Acta eius nacti sumus, a Ioanne Gamansio descripta ex papyraceo codice ms. Bibliothece Patrum Capuccinorum Paderborne, et collata cum ms. pergameno Passionali cenobii Bodecensis in eadem Paderbornensi diecesi, canonicorum regularium S. Augustini; sed in hoc desideratur caput 4. Eadem  habuimus in ms. Ultraiectino S. Saluatoris, sed in hoc desunt que sub initium num. 1, et que sub finem a num. 27 narrantur. Simile exemplar habuit Mosander, in quo eadem, sed stylo non nichil emendato, pro supplemento Surii edidit. Integra etiam hec Acta edita sunt Nancei anno 1619; e quibus omnibus ea damus more nostro distincta et illustrata. Eadem postea Gallice transtulit Ioannes Ruyrus uel Ruerus  secretarius Ecclesie et capituli S. Deodati; ediditque Trecis anno 1594. ac postmodum inseruit operi suo itidem Gallico De sanctis et antiquitatibus uosagensibus par. II lib. II, excuso Spinalti anno 1634. Hic in epistola dedicatoria prime editionis ad Gabrielem de Reynette, magnum prepositum, et canonicos insignis ecclesie S. Deodati, asserit hec Acta ex prima collectione a discipulis S. Deodati facta, fuisse postmodum conscripta a quodam uiro docto et sancto, ac Monasterii Mediani antistite, postquam tertie uisione ad id fuisset diuinitus  incitatus. Illud ipsum esse attestatum in epistola carmine descripta, atque cum hisce Actis directa Waldrado magno preposito et uenerabili collegio S. Deodati. Exstat Historia Senonensis abbatie, auctore Richerio eiusdem cenobii monacho, a Luca Acherio, tom. III Spicilegii, et par. II, sec. III, Benedictini uulgata, unde aliquod miraculum et translationis notitiam subiungimus. Reliqua ibidem legi possunt.

4. Hactenus paucis ante mortem annis Henschenius, cuius cepta prosequens, noto, quod »transiit de morte ad uitam domnus Deodatus  tertio decimo Kalendas Iulii Dominico die, sexcentesimo septuagesimo nono anno a D. N. Iesu Christi Incarnatione.« Qui characteres cum inter se conueniant optime, nolim ab illis dimoueri propter quasdam in aliis eiusdem uite circumstantiis hallucinationes quoad nomina episcoporum, nescio an Auctori Deodatensi, an interpolatori Medianensi  potius imputandas; alias integrum fere seculum differendus obitus iste esset, prout eum distulit noster P. Labbe, iubens pro 679 scribi 769, qui fuit Caroli Magni primus; nam ea Zyfrarum conuersio, quam est facilis scriptu, tam est impossibilis probatu; neque Labbeo uenisset in mentem, si cogitasset, apud Doubletium in San-Dionysianis exstare ipsius Caroli tunc datum diploma, quo declarat se donare »ad casam S. Dionysii martyris . . . . monasteriolum qui nuncupatur a S. Deodato, infra uosago silua, sicut eum Pippinus genitor in sua inuestitura tenuisse comprobatus est.« Pridem ergo, etiam ante Pippini regnum, obierat sanctus, a cuius nomine dicebatur monasteriolus iste, quem non putamus esse alium, quod ipsum de quo agimus uallis-Galilee. Non etiam admiserim quod illo ipso, quo hic dicitur sanctus, obiisse anno, e sua abductus eremo sit, ut cum S. Wilfrido Romam proficisceretur. Caroli le Cointe opinio illa fuit hanc ob causam  coacti differre eius obitum usque ad annum 684. Confudit ille hunc, de quo agimus, S. Deodatum cum Adeodato Tullensi episcopo, qui anno 680 Romane subscriptus synodo, sicut fusius explicuit ad uitam S. Wilfridi Henschenius XXIu Aprilis, cap. 4, S. Wilfridum fuit comitatus. Prioris corpus, uti a predicto Ruyro scribitur, a Bertoldo episcopo Tullensi eleuatum fuit anno 1003 die 17 Iunii, adnitente beatrice uidua Frederici Lotharingie ducis cum filio Theodorico, qua de translatione est, cap. 15 Chronici Senonensis, producti ferme ad finem seculi XIu.

5. Franciscus Riguetus Magnus, S. Deodati prepositus, iuxta Nanceianum uetus exemplum, predictam illius sancti uitam recudi fecit; recusamque Henschenio misit anno 1679, ascriptis manu sua, tam in margine quam ad calcem libelli, Gallica lingua obseruationibus suis, minime contemnendis; has uero sequenti deinde anno cumulauit nobis  eadem lingua memoriis historicis ac chronologicis, simili cura Antuerpiam missis. Non uacabat Henschenio recognoscere ad illas suum hunc preuium commentarium, notasque ad uitam paratas. Id ego nunc facio, simulque auctori reddo debitam commemorationem studii erga sanctum suum patronum,

6. Prefatur ille, in primis obseruationibus, auctorem uite sibi uideri »monachum uallis-Galilee,« qui num. 11 dicit »huius monasterii« et num. 20. »In hanc uallem-Galileam:« ubi cum pro monachis canonici sint introducti circa annum 980 consequens uidetur, ut illa uita ante dictum annum, aut etiam multo prius scripta sit. Phrases predicte  aptiores sunt illius monasterii quam Mediani monacho. Sed dum ad calcem uite notatum lego quod ipsam, anno 1049, Rome in synodo lectam, Leo papa IX, in Ecclesia Dei recitandam decreuerit; dumque ex Rigueto intelligo, in Deodatensi archiuio etiamnum seruari membraneum  Legendarium, ubi eadem uita in lectiones uerbotenus digesta fuisse intelligitur, ex potiori parte etiamnum ibi residua, cogor opinari quod non habeamus primam Deodatensis monachi compositionem, stylo forsitan multo simpliciori exaratam, et uerosimiliter nullis uel paucioribus mendis chronologicis obfuscatam. Ea menda Medianensis antistes, sanctior quam doctior, tanto operiosius cumularit, quo magis conatus est aptare se cuidam Tullensium episcoporum corruptissimo  catalogo, unde nomina huc inferenda accepit, de quibus infra in notis. Sane Waldradus ille prepositus, ad quem directam uitam Ruyrus scribit, idem esse uidetur, de quo predictus Leo papa, anno 1051, Udoni Tullensi sic scribit: »Frater noster carissimus Weldradus, prepositus cenobii S. Deodati, cum quibusdam fratribus suis nobiscum presentes« in curia Henrici III, sub tempus quo ibi ipse papa electus fuit, »nostrum implorauerunt auxilium.« Idem ergo eadem occasione  Leoni obtulerit, qualem a Medianensi antistite acceperat uitam, Rome in synodo prima approbandam; sicque transierit in membranas predictas, sed absque epistola, cuius meminit Ruyrus, quam ipse utinam edidisset, nunc enim nuspiam inueniri indicat Riguetus.

7. Utendum interim ista qualiquali uita, et cetera aptanda erunt anno mortis: Qui annus, cum suis indictionis Dominiceque adiunctis, potuit certius fuisse cognitus. Ita quamuis uite auctor uel interpolator dicat sepius uenisse sanctum in uallem-Galileam anno 669, eo tamen hic uenerit decennio citius. Causam errandi dederit priuilegium inuentum sub nomine S. Hildulfi Treuirensis episcopi quasi datum S. Deodato tali anno, pro suo in ualle-Galilea monasterio; existimante auctore, hoc fuisse initium monasterii; neque ad manus habente aut Childerici regis donationes, ad monasterium iam condi ceptum collatas circa annum 1160  neque S. Numeriani episcopi Treuirensis, Hildulfo prioris, priuilegium uetustius et anno ut summum 665 datum; quod in Mediano Monasterio inuenisse sibi gratulatur Riguetus, utpote exemplar, ad quod alterum Hildulphi postea uel factum uel confictum fuit. Agit autem illud de iam plene constituto monasterio, quod ut sic haberetur, quinque ut minimum uel sex anni requiruntur. Porro aliorum ibidem »opinio fuerit  B. Deodatum, post triginta annos ab egressu ipsius ex Francia, hanc uallem intrasse.« Qui triginta anni, simul cum prioribus uiginti, constituunt annos quinquaginta, inter uosagi solitudines, loco non uno, nec uno monasterio condito actos. Sic autem intelligetur Deodatus uenisse ex Francia, ubi aliquantulis saltem annis episcopatum administrarat, sub annum 630 iam quadragenario  proximus, aut maior, adeoque obiit uere »grandeuus,« uti num. 16 dicitur, »emeriteque militie ueteranus« circa annum 590, natus. Que omnia in nostris ad uitam adnotatis, multo quam Henschenius reliquerat prolixioribus, probabuntur optime coherere cum certiori historia, prelucentibus Rigueti obseruationibus et memoriis.

8. Orditur is primas describendo presentem ecclesie sue statum, qualem non incongruum fuerit adnectere huic preuio commentario. »Canonicis, inquit, uiginti quatuor constat hodiernum collegium, atque insuper preposito maiori, qui caput est omnium, suo numero complectentium decanum, cantorem atque scholasticum, quorum pro ratione eminentioris super ceteros dignitatis, prebenda etiam amplior est. Olim triginta numerabantur; sed maiores nostri prebendarum trium suppressionem impetrauerunt Roma, conseruando organo, alendoque organiste, cum quatuor pueris choralibus musiceque magistro: quartam prebendam auctoritate  pontificia abstulerunt principes nostri, pro erigenda noua Nancei ecclesia, quam primatialem dicunt. Officium in ecclesia persoluunt canonici, una cum uicariis; quorum nunc neque numerus, neque stipendium est definitum; ante bella plerumque undecim uel duodecim erant. Ex institutione Leonis IX qui maioris prepositi titulum et officium aliquando  apud nos gessit, factum creditur ut successoribus pontificaliter officiantibus pedum ac mitra sit, cum peculiari quoque ornamento sericeo, in formam piscatorii retis cooperiente albam, tunicellam atque dalmaticam, a cingulo usque ad pedes, quod uulgo rete uocant, retiatum Latine diceremus.« Et hec opinio confirmari potest ex priuilegio pallii et mitrarum, quod idem Leo IX in memoriam Clementis II decessoris sui, antea Babenbergensis episcopi, concessit episcopo, et dignioribus canonicis istius ipsius Ecclesie Babenbergensis. »In tali ornatu assistit prepositus solemniorum dierum officiis, alias adesse non tenetur; si tamen adesse uelit, obligatur uenire in habitu episcopali; hieme quidem in cappa uiolacea, pelliculis muris Armenii farta, estate uero linteatus cum epomide et cruce pectorali.

9. »Episcopalem quoque iurisdictionem habet prepositus, non solum in oppido S. Deodati, sed  per totam uallem, a limitaneis diecesibus Argentinensi, Tullensi, atque Basileensi abiunctam, complexamque duodecim magnas parochias; quibus decimam tertiam ego addidi, pro maiori commoditate parochorum; quos ad synodos meas uoco, et ad quorum institutionem concursus celebro, habens ministros curie mee spiritualis, a quo non nisi Romam appellatio est, officialem, promotorem, aliosque, plane sicut episcopi. In iis, que Roma ad nos ueniunt, bullis simpliciter dicimur prouincie Treuirensis, nulla diecesi nominata, et ad eas functiones, ad quas consecratio episcopalis requiritur, liberum nobis est rogare episcopum quemcunque, nemine non admittente dimissoriales ordinandorum a nobis signatas. Territorium nostrum, ex donatione Theodorici II facta S. Deodato, per montana extenditur septem leucis in longitudinem, in latitudinem quatuor; merum olim desertum, nunc, occasione monasteriorum et cellularum a sancto exstructarum,  habitationibus etiam secularium frequens; quorum omnium decimas Ecclesia nostra percipit, licet nunc pars solum tertia territorii supreme iurisdictionis titulo nobis pareat. Prioribus etiam seculis regalia nobis competebant, ut sunt ius monete cudende, militie conscribende, et tributi exigendi aliaque huiusmodi. Inuenimus autem in registris nostris Magni titulum prepositis datum fuisse iam inde a seculo XIII, eoque usum Lotharingie ducem in charta quam nobis signauit anno 1272.«

10. Hactenus ille, qui deinde ad posteriores memorias sic prefatur: »Sequar, quatenus potero, antiquam uitam, a Leone IX probatam; cogar nichilominus adiungere quedam ibi omissa, et refutare nonnulla, prorsus incompatibilia cum aliis eiusdem uite locis, sollicitus imprimis, ut falsa secernam a ueris. Qua in re haud paulo meliorem successum spero quam habuerint alii, me quidem doctiores; sed qui maioribus lucubrationibus intenti, aut longius  positi, otium non habuerunt singulas circumstantias expendendi, neque facultatem scrutandi monumenta archiuii nostri, ipsaque loca in quibus res acte personaliter adeundi; quapropter aliud facere non potuerunt, quam sese referre ad hanc uitam, uelut omnis notitie a se sperande unicum fontem.« Ad hec ergo subsidia aggredior Adnotata Henscheniana recognoscere et augere.



uITA S. DEODATI Primum a Deodatensi monacho scripta, dein a Mediolanensi abbate interpolata
Ex ms. codicibus et editione Nanciana.



CAPUT PRIMUM. Ortus, episcopatus Niuersensis, uita solitaria.


1. Catholica fides, et Christiana pietas, quanto uiuacius aciem mentis in inuisibilibus defigit, tanto segnius uisibilia attendit, quia eorum uanitate se posse cecari animaduertit; nec mulcetur qualicunque specie caducorum, que miratur et ambit fluxa carnalium curiositas exterius, quoniam aut feda interdum, aut uacua nouit interius. A quibus ideo oculos auertit quatenus ueri et solidi boni oblectamine in eternum perfrui possit; cuius sobrio uino sic inebriatur ut ignoret quo tramite ad hec infirma reuertatur. Ad huiusmodi merum sic nos hortatur Canticum canticorum: Bibite, amici, et inebriamini karissimi . Anime ebrietas gemina est;  aut enim inebriata amore seculi, obliuiscitur Creatoris sui, aut inebriata preclaro calice caritatis Dei, sic ardenter adheret Conditori ut non sentiat quidquid est mundi. Quod frequenter audimus et uidemus factum, quando nonnulli pro desiderio uite eterne, parentes carnis et patriam suam, nullo compellente, sub iugo Patrum spiritualium uicturi fugiunt; et quondam elati, cupiunt esse quod paulo ante despexerant, et odisse incipiunt quod fuerant. Amarescunt eis olim dulcia, et dulcescunt amara; prospera formidant, aduersa exoptant, obliti facultatum suarum, omniumque carnalium affectionum; nec importunis fletibus coniugum reuocantur, seu pietate paruulorum, sic festini ad laborem quasi ad  requiem. Hoc sancti Spiritus musto quidam pleni, opulentarum urbium suarum sunt obliti in hac paupere uosago, fame et frigore tabescere contenti. De quorum numero piissimus Pater noster Deodatus, precipuo nobis predicandus est preconio  .

2. Beatus Deodatus generoso occidentalium Francorum sanguine procreatus, morum et actuum prerogatiua in sue prosapie linea eminuit primus, quamuis ex corporis etatula censeretur postremus.  De uirtute in uirtutem itaque, per etatis incrementa gradatim eundo, gratum se ex gemina caritate exhibebat Deo et populo, diuitias salutis, sapientiam uidelicet ac scientiam, pariterque timorem Domini, infatigabiliter complectens, pro incorruptibili thesauro. Tandem pari et unico assensu cleri et plebis, a Deo  iuxta nominis sui exemplar donatus est pontificio Niuernis, ne sancta eius actio diutius lateret sub modio, uelut lucerna preclarissima decentissimo prefigenda candelabro, ut tam uerbo quam facto luceret omnibus in Domini sanctuario. Quod quanta deuotione et industria, sub infula pontificali, illustrauerit, nemo priorum ambigit, quando omnem eius laudem finis perfectus canit. In quo pernoscitur clarius luce cum  in episcopatu non sua, sed que sunt Iesu Christi tantum quesisse  ; nec saltem ab hominibus reuerentiam debitam, sed a Deo remuneratione illibatam ex honore illo optasse cui tam perfecte ualuit renuntiare.

3. Denique sanctissimus antistes, sagitta caritatis diuine salubriter uulneratus, trahi et currere post Iesum expetebat totus  ; perpendens mundum in maligno positum , seque in medio scandalorum. Etenim sicut superborum est minimum, seu certe nil boni agere et semet perfectissimos in oculis Dei estimare, sic profecto humilium est, que precepta sunt omnia facere, seque inutiles seruos , et omnibus hominibus inferiores ac uiliores, non solum  suo ore pronuntiare, uerum etiam intimo cordis affectu credere. Quippe a malitia conuersi, et effecti in oculis suis paruuli, Domino paruulos custodienti  deflent mente supplici: Imperfectum meum uiderunt oculi tui . Hoc utique pacto, uir summe sanctitatis Deodatus in ciuitate Dei humilitate perfecta radicatus et fundatus , necnon respectu districti Iudicis extremeque discussionis attonitu, et sciens quia cui plus committitur, plus ab eo exigitur , ad sequendum Christum perfecte est animatus. Deliberatione ergo tante rei prorsus arrepta  , abnegauit sua et aliena negotia, successore sibi delecto ad sue diecesis gubernacula  , ne nauis Ecclesie Christi periclitaretur, tam idoneo remige priuata. Sic frequentie sui gregis, piis ad se retinendum armate fletibus, ualedicens, cum aliquot sibi unanimis regressus Niuersensi oppido, sponte exsulat a naturali solo, conciuis et coheres adnumeratus Christo. Quem exspectare cupiebat in solitudine mansurus, saluus et immunis factus a pusillanimitate spiritus et tempestate popularis tumultus . Hic iam non pigeat nos agere, quod pretiosorum metallorum uestigatores et effossores constat actitare; quibus si qualitas terrene uene  arriserit, atque per se ad diuitem massam uentum iri promiserit aut renuntiauerit, extemplo animosis uangis  et marris cuncta rudera egerunt, donec ad cupitum metallum perueniunt. Sic nos huius uiri sancti animum, huic mundo mortuum, et cum Christo in Deo absconsum, metiamur et perpendamus, si possumus, ex qualitate exteriorum eius actuum. Consideremus quanti estimauerit presens seculum, cui ualefecit quando ei arridebat plurimum, secutus ad lamenta spiritus contribulati et contriti cordis Dominum Iesum  qui, ne hic periremus, ad hanc uallem descendit lacrymarum. Nec pauperculus quilibet homuncio tanta alacritate reliquit uile tuguriolum, culmo et cespite contectum, quanta hic Dei cultor urbem Niuersensium,  cuius in summa rerum copia administrabat  episcopium. Sed, quia sunt intimis interiora, iam ueniatur ad sequentia.

4. Igitur terque quaterque beato Deodato, centuplum a Christo et uitam eternam capessenti, pre ceteris comites tante mercedis cohesisse feruntur isti, Arbogastus et Florentius  quorum prior in sacro nemore  eremitica uita est functus; indeque ad episcopatum Argentine ciuitatis raptus. Cui decedenti altera solitudine Hasale abstractus successor est datus  . Hi postquam plurima terris monstrauere suorum insignia meritorum, uocati a Domino requiescunt spiritu in celi aula, corpore autem in locis, que instituisse eos diximus supra. Tunc Willigodus, domnolus, et uniuocus eius Deodatus,  quos a sancto uiro labor non disparauit ullus, certatim insistendo obsequiis, et parendo iussis illius, satius duxerunt cum eo inter ignotos tribulari, quam cum notis in terra sue natiuitatis letari.

5. Domino itaque Girbaldo  uiro sanctissimo presidente diecesi sancte Tullensis Ecclesie, fidelis Domino seruus Deodatus, renuntians seculo, decreuit in saltu uosagi locum habitationis eligere. ueniens tandem cum suis Romonum   qualis uir esset nutu diuinitatis est declaratum. Nam inibi prior illorum fratrum, Asclas dictus, locatis artificibus, insistens erat edificationi noue domus. Quibus supremo propinquantibus operi trabalis  materies transuersim medioximo imponenda apici,  cui cuncta contignatio habebat inniti, nulla arte per tres dies eidem potuit aptari, modo obstante breuitate, modo curuitate, seu aliqua alia tortitudine. Unde dominus ille opificibus iratus conuicia ingessit, quod qui siluam in promptu habuerint, uelut inertes diu sub illa materie et frustra sudauerint. Sed his iam fessis opere et mestis euntibus pransum, contigit sanctum uirum eamdem subintrasse domum, et in eadem resedisse ex itinere fessum. Qui cause illius seriem a quodam puerulo edoctus uisceribus misericordie, ab infantia secum adulte, et de matris utero secum egresse, commotus, tentauit subuenire merentibus, accitoque beato Willigodo cum ceteris, materiem opportuno loco paulatim aptauit  , ac se mox cepto itineri reddidit.  Adhuc non longe digressus, reducitur, tam beneuolo eius opere comperto a primate fundi illius. Hic ut peregrinationis eius uotum percontatus accepit, uel quis fuerit, predium ipsum eidem contradidit, usu tantum inde sibi retento, dum aduixerit, appensurus sancto uiro quinque argenti siclos annis singulis  . Nec dubitauit pauper Christi suscipere aliena, qui abdicauerat sua; quatenus merces cumularetur deuoto laico ex eleemosyna, qua preuiderat sustentari posse pauperes, quos Christo aggregauit postea; aut utique dubium, quia in spiritu nouerat, locum illum nobilitatum iri, sui dilecti discipuli Willigodi sepultura. Ad cuius exanimum corpus, illic nunc usque tot et tanta monstrantur miracula  ut palam sit eius spiritum perpetua in celis remunerari  gloria.

6. Inde progressus pontifex deuotissimus deuenit Argentillam (a riuulo suo sic uocitatam (quam tamen nunc rusticum uulgus corrupte Arentellam dicit  . Ibi labore tante uie extediatus, demorari consensit, atque impensas ad sibi construendum monasterium inibi preparauit. Cuius fundamenta dum ad aliquod perduxisset fastigium, offendi cepit ac ledi prauitate et iniuriis accolarum, eidem inuidentium, quasi in dies  usurpaturo fundos eorum; erant enim et apprime militares, sed libertatem quasi uelamen malitie sue habentes. Quorum proteruiam mox ut Dei seruus humiliter declinauit et fugit, ira celestis adeo super eos incubuit, quatenus tam ipsi quam cuncta posteritas eorum, aut iuueniles annos et sibi tunc dulcissimos non exiissent, aut certe minuti intellectu affinibus suis despicabiles et ridiculi remansissent, donec nequam stirps illa de medio ablata fuisset.

7. Hinc uenerabilis uir post nimios auie et anfractuose solitudinis circuitus, Elisacium  , introiit; ubi inter Amalriciuillare, et Ungisi uillam, apud Wilram  consedit; cuius hodieque ibidem ostenduntur plurime parietine,  et fons perspicuus atque saluberrimus, eius famosus nomine. Ubi cum circumcirca quasi quidam intellectualis sol radios beneplacite Deo actionis euibraret, et dociles animos religiosorum bono odore Christi ad se traheret; aliquis eximiorum procerum Hunus, cum coniuge Huna dum in uicinia commaneret, magisque ex debito quam ex intentione huic mundo deseruiret; Dei seruo in amicitiis iunctus est familiariter, similis quippe simili coheret, dissimilisque dissimiles refugere solet. Accessit inter eos et illud ad solide dilectionis plenitudinem, quod presul sanctus et baptizauit, et a salutaris fontis lauacro suscepit eius prolem  . Sed sancte caritatis, totiusque bone operationis osor diabolus, ut uidit non paruos Domino posse assurgere fructus, uerbo  et exemplo illius, si tantus colonus religionis ulterius in impia illa gente et sterili bonorum operum remoraretur; ad eum inde effugandum releuauit nefandum caput. Repentino denique furore stolidum et indocile uulgus aduersus sanctum, qua i alieni iuris peruasorem, concitauit; per quod patronos regionis inflammauit, donec continuis lacessitus iurgiis ac minis, illinc egredi compulerit. Cui dum suus compater Hunus humillime supplicaret, ne se  desereret, eique gratanter sui iuris possessiones ad commanendum offerret, uir Dei respondit lacrymabiliter: Ut quid tot annis exsul et profugus hanc prouinciam habeo oberrare, cum in ea  nequeam pedi meo optatam requiem reperire? Iam ad moriendum dabo me uaste et ignote solitudini; uiderit pietas Domini cuius desiderio patriam respui, et hos fines expetii. Hoc dicto datoque pacis osculo, sub amplexu mutuo discessum est, non sine fletu utriusque plurimo.

8. Sed famulo suo persecutionem pro iustitia patienti miseratio diuina non defuit; que ei habilem et optatum locum prouidit, et persecutores eius contumeliosa et miserabili plaga in sua sobole percussit. Nam primatum illorum dies dimidiauit,  eosque ab hac luce in dulcioribus sibi annis rapuit. Quod nunc usque in posteritate eorum exercuit in tantum ut aliquoties eximii proceres ac tres illustres matrone, tam dolendam conditionem sue genealogie metuentes sibi, capita sua ac fundos multauerint sancto isti, ne pro iniquitate patrum suorum mererentur a Deo multari. Quotquot autem ruricolarum in eadem uilla  nati fuere, cum strumoso gutture iugiter uixere  , quo dedecore prorsus caruere quotquot in ulteriori littore interfluentis torrentis nasci potuere. Quod animaduertentes enixure femine, torrentem illum solebant transire.



CAPUT II. Discessus in uallem Galileam. Ecclesia et monasterium constructum, ac priuilegiis munitum.


9. Tunc miles Christi, infatigabili quidem corde, sed nimium fatigato corpore, per scopulosa iuga arduorum montium, per concaua squalidarum uallium reptabundus, tandem uallem nuncupatam Galileam  , anno ab incarnato uerbo sexcentesimo sexagesimo nono  , subiit anhelus, quam interluit et irrigat Mortha piscosus et uastus fluuius  ; penes quem in Australi eius ripa  aliquanto inibi delituit tempore, herbarum tantum agrestium et pomulorum esu corporee succurrens inedie, optans exemplo sanctorum Patrum uiuere qui degentes in solitudinibus,  errauere in montibus et speluncis et cauernis terre  Interea Dominus, sollicitus de seruo nil cogitanti de crastino, religiosum uirum Hunum aliter in somnio suo dignatur alloquio. Cur fame permittis in solitudine perire compatrem tuum, Deodatum Niuernensem episcopum, causa mei exsulem et inopem factum, qui pre humilitate uix minimi sui actus te fecit conscium? Cui respondenti se nescire quorsum eum querere deberet, precepit dicens: Onera saginarios  tuos bonis, que tibi prestiti, et, inuocata maiestate diuina, eos per se dimitte istud iter aggredi; mihi crede, ductor non deerit. Hoc exspergefactus cum retulisset deuote coniugi, omnimodis accelerandum cepit hortari. Quid plura? Sagmarii, ut iussum fuerat, abire permissi, per inuiam eremum, recti itineris linea peruenerunt ad  speluncam sancti: quorum uia notata ab his, qui pene pedetentim fuerant eos illuc usque prosecuti, reperitur famulus Dei. Quos prior percontatus, cur uenerint, omnem rem seriatim discit. Nec mora; grates affectuosis lacrymis conditas Deo reddidit quem sui non oblitum in necessitate comprobauit. Dein tam eos quam iumenta necessariis refocillatos cibariis, suo Domino gratias agens remisit. Sic uiri Dei reperta casa, non solum ipse Hunus, sed et aliquot alii religiosi ministrauerunt ei postea. Hinc si recolamus antiquorum Patrum uitam, nequaquam iis imparem in hoc facto beatissimum reperiemus Deodatum; cui, ut sanctissimus Frontonio, Benedicto, atque Columbano  , destinauit Dominus necessarium uictum.

 10. Hac ergo benignitate Domini, tam bene pro se solliciti, uir perspicacissimus, intelligens gressus suos illuc retortos diuinitus, ad instituendam sibi cellulam est animatus. Qua ibidem erecta, et B. Martini  antistitis uenerationi dicata, reposuit illic et alia pretiosissima sanctorum pignora, secum a patrio solo delata. Cumque opinio sanctitatis eius diatim, non solum huic nostre uicinie commigraret, uerum et ulteriores terras auide peragraret, fiebat ut fideles ad eum cateruatim undecunque attraheret. Ex quibus nonnulli hilariter conferebant predia, plurimi ad monasterium construendum pecunias, et quecunque alia poterant impendia, aliquando uero non tantum sua, sed insuper accensi ad imitandum, subdebant seipsos eius discipulatui nimia instantia;  non enim erubescebat fama ex bonis, que de absente disseminabat, quia in presenti adhuc meliora exhibebat. Illis in diebus, iam sepe dictus Hunus predia, et a se agnominatum Huniuillare cum ecclesia eidem concessit deuotus. In qua ipse cum coniuge sancta monstratur sepultus  , sed miraculis uiuere pariter in celis comprobantur. Tunc etiam liberalis munificentia Childerici excellentissimi regis  , a fisco abscissam eamdem uallem Galileam, cum omni integritate, uiro Dei successoribusque eius annulo suo firmauit in euum, ab exortu . . . . cunctorum riuulorum seu omnium prefatam uallem intrantium, usque ad ipsorum ab ea exitum, quatenus inibi construeret cenobium, et seruientium Deo aggregaret, quem censeret, numerum. Credentes  pro tam multis molestiis, quibus eotenus cingebatur et angebatur, quando exsul hac et illac fugatus peruagabatur, quod eius animam sanctam Dominus modo ad plenum consolaretur, eique his uerbis sancti uatis Isaie quasi blandiretur: Paupercula, tempestate conuulsa, et absque ulla consolatione, ecce ego sternam per ordinem lapides tuos , quia ad punctum in modico dereliqui te, et in miserationibus magnis congregabo te .

11. Hoc uir Dei docibilis intelligens, ac si diuinitus et humanitas iuuari uidens, ibidem prope S. Martini oratoriolum construendo monasterio erat insistens. Sed aliquis discipulorum eius, dum ultra amnem in Urimonte   operariis materies edificio illi necessarias succidentibus ac leuigantibus per diem intenderet, uesperi autem ad cellam rediret, quodam uespero  cum transire Mortham pigeret, atque maturius reuerti ad opus optaret, in colliculo Iuncturas nuncupato contigit, ut sub noctem maneret. Qui colliculus ideo sic uocitari putatur, quoniam Robach et Mortha non longe a pede eius iunguntur. In quo frater ille reclinatus somno, oratorii ibidem construendi beate Dei genitrici perpetueque uirgini Marie in uisu accepit preceptum a Domino. Quod cum mane retulisset sanctissimo magistro, in loco ostense uisionis lapidem erigi precepit pro signo; cui non multo post tempore circumedificata basilica fuit, imposita ara, et honori piissime Matris Domini omniumque apostolorum, pariterque precipuorum Treuirice urbis pontificum, Eucarii, ualerii, Materni  , et Maximini  consecrata. Propter hanc postmodum  alterum fabricatur oratorium, quod beato Mauritio  , ipsiusque deuotissimo collegio constat dicatum, in quo facto aperte datur animaduerti beatissimum Hidulphum archiepiscopum  exstitisse familiarissimum sanctissimo Deodato presuli, a fundamentis huius sui monasterii, quem creditur donasse reliquiis predictorum presulum Treuirensis populi, presertim S. Maximini, cuius dignissimos artus nuperrime transtulerat in edem, qua nunc dignissime uenerantur, quando scilicet ab incarnato Domino sexcentesimus sexagesimus septimus annus uoluebatur, et famulus Dei Deodatus in Elisacio morabatur. Nam anno ab Incarnatione Domini sexcentesimo sexagesimo nono, uallem Galileam intrasse comprobatur  .

 12. Non ab re enim fuisse dignoscitur deuotissimum Deo presulem, tot et tam pretiosa sanctorum patrocinia sue Francie pretermisisse. Equidem  poterat uir Domini Hidulphus, eremiticam uitam ducturus, Arduenne uastissimos expetere saltus , aut Histrie  deserta reuisere, a quibus ad presulatum Treuirorum olim fuerat raptus; sed nimium intimo amore dulcissimi Deodati ad hanc nostram uosagium fuit attractus. Cui opinio si quis calumniosorum reluctatur, priuilegiis uallis Galilee conuincetur; ubi mutua caritas nostrorum carissimorum Patrum euidenter monstratur. At nobis quia occasio se obtulit apte, de antiqua immunitate siue libertate ipsius loci hic inserantur aliqua. In quibusdam iam sepe dicti cenobii chirographis, regali et pontificali auctoritate firmatis, beati Patris Hidulphi nomen reperitur prefixum, titulis duodecim  subscribentibus episcopis. Inibi sancte compassionis uir archiepiscopus, imo patriarcha  profitetur sanctam et compunctam religiosamque postulationem uenerabilis uiri Deodati episcopi suarum aurium intima penetrasse, et uiscerali affectu pietatis ita cor suum caritatiua petitione emolliuisse ut uoluntatem eius libentissime non implere nimis irreligiosum putauerit fore.

13. Consequenter etiam ibidem adnotatur  , quoniam sancti desiderii ardore succensus reuerendus Deodatus episcopus, in ualle Galilea, quam ex regis fisco promeruerat, cenobia  apud Iuncturas  construxit primus. Ubi monachos, uel peregrinos sub sanctissimorum Patrum  Benedicti et Columbani regula uicturos  , deliberabat collocare deuotus. Cui tandem communi decreto sanctorum antistitum conceditur  , ut nullus regum, uel principum, aut episcoporum, seu quorumcunque clericorum, suis usibus audeat aliquando usurpare quidquam eorum que ad Dei famulos, ibidem  sub euangelica perfectione degentes, pertinere uidentur, et que ab ipso Patre Deodato episcopo acquisita fuerint, aut regio munere, seu reliquorum fidelium collatione, tam in sanctis uoluminibus donariisque altaris et ecclesiasticis ornamentis quam in his que deinceps ipsi serui Dei proprio labore addere potuerint. Et quandocunque sepe dictus Deodatus  a Deo fuerit uocatus, quem illa congregatio ex sese unanimiter elegerit abbas subrogetur, et ad altaria benedicenda, uel sacros ordines percipiendos, quem uoluerint episcopum expetant; ullaque ecclesia absque priuilegiis uiuens quidpiam sperare, uel auferre ab eis presumat, et nemini  liceat monasterii ipsius  septa intrare. Quod si quilibet pontificum, ab eis communiter postulatus, pro ipsorum utilitate accesserit, mox secundum uoluntatem congregationis  abeat absque requisitione ullius muneris, quatenus sub sancta regula uiuentes, de percepta quiete, iuuante Domino, per tempora exsultent, et pro statu Ecclesie catholice plenius Deum exorent. Si autem aliquam transgressionem regule sue fecerint, et a proprio pastore obiurgari noluerint, etiamsi episcopus eorum, qui et abbas, seditionem congregationis sedare nequiuerit, tunc alios abbates eamdem regulam professos, ad ipsum monasterium conuocet, qui sententia regulari scandalum deprimere curent. Quod utique priuilegium, qui infringere ausus fuerit, presentium auctoritate  presulum anathemate innodatur, et per uenerabiles uiros Bibliobaldum presbyterum, et Labinum diaconum absentibus ad subscribendum detestatur. Quod et deuote fuisse factum superius est dictum. Hactenus ad istud; iamiam, quod restat, agatur.



CAPUT III. Mutua caritas SS. Deodati, et Hildulphi; illius obitus, et sepultura et huius successio.


14. Igitur decurrente sexcentesimo septuagesimo primo anno, ab aduentu autem domini Deodati ad Galileam tertio  , semper imitandus Pater Hidulphus (archipresulatu Treuirorum abrenuntiato  , semet ad commoriendum Christo addicens, huic aride eremo dulcissimus uicinus, et pacatissimus affinis accessit suo Deodato, Iacob  reuerendissimi presulis Leucorum collaborante suffragio. Hic nobis ne forte succenseat ullus, et duos pontifices Leucorum  fuisse inter Girbaldum  et inter Iacob, cuius tempore  dominus Hidulphus; nec conuenire rationi, ut quatuor episcopi administrauerint pontificium uix annis tribus, breuiter questioni obuiamus. Breuitatem humane uite, et uicissitudines consideramus, etiam intra annum plures quam quatuor sibi ordine succedentes posse defungi, non denegamus. Sed nos ab incerto argumentum non assumimus, presertim cum B. Bodonem plurimis annis presedisse episcopio, atque in uosago monasterium uirginum instituisse nouerimus. Ergo dicendum est trium episcoporum priorum intercessisse obitum, a tempore quo B. Deodatus reliquit pontificale decus, usque III annum ingressus sui in hanc uosagum, atque sic contigisse, ut I anno B. pontificis Iacob uir Dei Hidulphus  ueniret huc post eum. Demonstratur hoc ex predicto priuilegio, et B. Bodonis subscriptione, anno ab Incarnatione Domini 670 et ex aduentu domini Hidulphi ad nos, anno Domini 601. Nam Dei amicus Deodatus, sub prefatis tribus episcopis  nonnullis annis mansit in locis  tandemque intrauit uosagum quasi in nouissimis suis diebus; sicque contigit ut Dei famulo interdum remorante, interdum hac et illac fugitante, Girbaldus et Godo hominem quesissent;  atque in primo anno peruentus sui ad nos, Bodo penultimum sui sacerdotii annum ageret. Qui defungens subsequente anno successorem accepit dominum Iacob; cuius, ut diximus, I anno qui erat iam III. S. Deodato in hac uosago, athleta Dei Hidulphus se credidit eremo, licet quidam uelint B. Deodatum, post XXX annos ab egressu ipsius ex Francia, hanc uallem intrasse, quibus cum decem istis expletos addunt, procul dubio quadraginta fiunt. Sed nos huic opinioni nec refragamur, nec suffragamur, quoniam penitus refellere aut defendere non ualemus  .

15. Itaque beati ac semper reminiscendi Patres, Hidulphus et Deodatus, in eremo  uicini facti  non dormitauerunt, sed alacriter  uigilauerunt erga custodiam amoris mutui atque sinceri, tanto familiariores effecti quanto uiciniores sibi. Ut enim ampliorem splendorem, uel ardorem suscites, si luminare luminari, uel ignem igni adiicias, sic sanctis uiris ex uicinitate, uisione et collocutione amicabili creuit sancta caritas. Quibus quamuis maxima iucunditas esset simul semper conuersari et esse, indignum tamen erat tantos hospites, uelut duo mundi clarissima luminaria, sub unius celle angustia latitare, cum uix caperent singulos singula, presertim quia plurimos ad Deum poterant secum ducere. Unde karissimi pontifices statuerunt semel in anno  alter alterius cellam inuisere, atque ibi sub noctem commanere. Quam insomnes totam in sanctis  colloquiis et diuinis laudibus solebant expendere, diluculo autem ad suam redire. Porro discipuli eorum intercurrebant, et uelle, ac tolle, seu posse alterius alteri intimabant. Et dominus quidem Hidulphus non procul a cella cum suis occurrebat uenienti ad se Domino Deodato et suis  , quem data manu ducebat ad orationem secundum antiquorum Patrum consuetudinem, et institutionem sanctissimi Benedicti abbatis; sicque pariter oratione fusa salutabant se inuicem cum spirituali  gaudio, et tum demum sociabantur sibi in sancto illibate pacis osculo, et in reliquo caritose affectionis officio.

16. Idem piissimus Pater Deodatus deuotissime faciebat carissimo suo Hidulpho, cui cum suis occurrebat Mortha transito, nam, quoad uixit, cellam priorem apud S. Martini oratoriolum non deseruit. uir quippe erat grandeuus, emeriteque militie Christi iam ueteranus, nec poterat sufferre populares concursus, fratrumque interesse studiis exterioribus; maxime qui nil dulce habebat, nisi uacare et uidere quoniam Dominus ipse est Deus , et gustare et uidere, quoniam suauis est Dominus . Statura quidem, ut fertur, procerissimus,  forma elegantissimus, cordeque clementissimus, sed iam nimio labore et annis confectus erat et incuruus  . Qui interdum ad fratres operantes transibat; atque considerato ac disposito opere singulorum, ad cellam noctu redibat. Unde etiam hodie demonstratur semita  , qua solebat monasterium adire apud Iuncturas. At contra, Hidulphus statura medius, facie angelicus, mente compunctissimus, uoluntarie paupertatis amicissimus; quem promptum et alacrem ad omne opus bonum reddebat adhuc uiridis senectus, et in Deo suspensus animus; nam etiam in extremis uite sue annis, labore manuum suarum uixit. Moribus quidem ambo pares, sed etate impares, alter alterum sibi inuicem preferebat, et humillimus quidem Hidulphus  sanctissimum senem Deodatum, ex famulatu Christi et emerito senio priorem censebat; sed deuotissimus omnipotenti Deodatus, in iuniore Hidulpho dignitatem patriarchii atque morum maturitatem attendebat  .

17. Quam dulce erat et delectabile piis animabus iugiter attendere duas celestis fabrice columnas a Deo decenter erectas, et non contra Deum, sed ad Dominum pie eleuatas, que solido et inflexibili robore mente sic assistebant summo Opifici ut optarent maxillam lapillorum congeriem sibi imponi, pro parte in qua meruere locari. Denique quasi certatim multitudine minimorum Christi, tam et presentium quam et futurorum, gaudentes epistilia  sua, id est capitella grauari  pusillitatem aliene fidei, et grauedinem alienorum peccaminum in sue caritatis latitudine suscipientes tolerant, ut uiribus meritorum suorum, et sue longanimitatis labore subleuatos ad edificium celeste ferant. Putares sanctos Patres  istos gallinas esse intellectuales, et paruulos pullos alis meritorum et rostris orationum suarum ab inuisibilium miluorum rapacitate defensare, manibus ac pedihus alimoniam eis prouidere, atque frigidos Deo plurimis exemplorum fouendo calefacere. Preterea et extra nidulum proprium amabant interdum pennas extendere, dum uicissim satagebant alter alterius pullis prodesse, ex Dei et proximi dilectione. Mutata uoce, et dissipata sui corporis specie, infirmabantur in infirmis, ut habes in Apostoli uerbis: Quis infirmatur et ego non infirmor?  Sic Patres nostri ad tempus uixere solliciti ut filii eorum tam presentes quam futuri forent quandoque securi. Nec piguit eos laboris et sudoris sui dum tantum successores sui remanerent in tuto locati. Hoc exigebant  eorum structure, hoc querebant illorum fuge, beati Deodati Patris nostri precipue, qui tot loca sibi magno sudore constructa mutauit, donec filiis spiritualibus sedem quietam inuenit. Nam si sua tantum quesissent, facillime requieuissent; uictum enim et uestitum sibi habentes, his contenti essent , maxime qui abrenuntiando diuitiis, ad paupertatem summo cum desi derio peruolassent. uerum hec alias. Igitur Deo dignissimi antistites, spirituali insistentes negotio, nullatenus ab inceptis deficiebant, aut deuiabant a proposito de die in diem semetipsis meliores existendo. Etenim tanto reddebantur quotidie alacriores ad laborem, quanto uiciniores ad requiem, nec sentiebant in Christi  uinea pondus diei et estus, quibus iam prope erat ut redderetur nummus.

18. Tandem ubi in hac uosago pariter in corde uno et anima una, septem continuos expleuerunt annos cum sex mensibus, largus remunerator Deus beatissimo Deodato decreuit laborum suorum reddere fructus. Percurso enim presentis uite stadio, iam strenuus athleta inhiabat corone, et superne remunerationis brauio. Unde uocatus a Domino, accessu languoris correptus, detinetur lectulo. Quod cum absentibus discipulis tristis attulit nuntius, extemplo mesti concurrunt ad cellam eius; mentes enim presage luctus futuri, audita eius infirmitate, non poterant non turbari. Flentes ergo iacentis magistri grabato assistebant, ne tam dulcis Pater  filios desereret, communi ei ululatu et gemitu acclamabant. Quos sanctus ille uerbo salutari commonens compescebat, et ad regule sancte obseruantiam et sui memoriam, quantumcunque poterat, animabat, ac super omnia Christo bono Pastori pie commendabat.

 19. Super hoc facto et tam sancti uiri obitu, dilectissimus eius Hidulphus in uisu noctis diuinitus commonetur, ut ad eum properaret quantocius; decebat enim ut amicus amico ad Deum precedenti extremum ualediceret, sui non obliuisci deuote supplicaret, commendationem ecclesiasticam faceret, uiaticum preberet; os et oculos, manus et pedes eius rite componeret, funus eius, debita ueneratione procuratum, deduceret, atque in sepulcro cautissime collocaret. Que cuncta, Deo uolente, a Domino Hidulpho constat circa piissimum Patrem Deodatum impleta. Nam ut euigilauit, ad beatum quantocius, sicut a Domino iubebatur, properauit; quem adhuc uiuum reperit. Cuius optato uisu sanctus recreatus  , uehementer est in Domino gauisus, qui famulo  suo Hidulpho eius obitum reuelare, et eum ad suum funus curandum destinare est dignatus. Nec mora, discessurus , ad suscipiendum regimen ouium, quas ibidem hactenus nutriebat obedientia et caritas, superstitem amicum compulit, suisque mandauit, ut domnum Hidulphum uice sua Patrem retinerent, quandiu uixerit. Hinc communiter iam omnibus que carissimus carissimo istinc proficiscenti debebat a Domino Hidulpho expletis, inter eius manus animam sanctam, multa prece Deo commendatam, innumeris et continuis laboribus pro Dei regno et iustitia eius exercitatam et elimatam, plurimisque uirtutibus refertam et adornatam, letissimus celo refudit, sed letior futurus in peruentione, qua Deum facie ad faciem sine fine uidere  promeruit. Qui  mortuus est, et quasi non est mortuus, similem enim sibi reliquit post se. In uita sua uidit, et letatus est in ipso, et in obitu suo non est contristatus, nec confusus est coram inimicis; reliquit enim defensorem domni sue contra inimicos, et amici reddentem gratiam .

20. Transiit autem de morte ad uitam, de exilio ad patriam amabilis Pater, domnus Deodatus, tertio decimo Kalendas Iulii  Dominica die, sexcentesimo septuagesimo nono anno a Domini nostri Iesu Christi Incarnatione, septima indictione, ab ingressu uero eius in hanc uallem Galileam anno undecimo mediante  , Theodorico filio Clodouei fratreque Childerici regnante  , sub quo pessimus et apostata  Ebroinus excellentissimum martyrem Leodegarium Augustodunensem episcopum  , diuersis tormentis prius mactatum truncauit ense. Omni autem cum reuerentia curato tanti Patris funere, nimium lacrymosis exsequiis a discipulis deportatur ad ecclesiam beate Dei genitricis Marie, ubi pro eo immolata salutari hostia a deuotissimo archiepiscopo, et expleto ritu catholice Ecclesie, pretiosissimum corpus uilissime committitur terre  , quia aquosum erat cemeterium prioris eius cellule, utpote situm in conualle, et oportebat tanti patroni corpus in presentia fratrum, laudes et preces Deo persoluentium, adesse; quem etsi nouerant pie anime non esse flendum, cohibere tamen nequibant inundantiam lerymarum, quas non impetus carnis, sed spiritus  eliciebat ab intimis precordiorum. Neque enim deflebant, quia obierit, sed quia ad Deum illos precesserit, sicut doctissimus Pater Ambrosius de seipso dixisse consueuit; nec inuidebant eius glorie, sed cupiebant cum eo esse, cum perpenderent se in luctu remansisse, cum scirent se futuram patriam inquirere, nec hic manentem ciuitatem habere . Preterea sub gaudio Spiritus sancti pios emittebant fletus, cum recolerent  dulcissime paternitatis et familiaritatis eius, qui currus et auriga fuerat eis benignissimus , portando eos in suis manibus, et hortando ad meliores actus. Huiusmodi lacryme quantum distant ab his quas carnales homines solent pro caris suis uel pro damnis inconsolabiliter fundere,  effreni audacia non metuentes ad diuinorum iudiciorum publicam detestationem prosilire! Quia enim sempiternis bonis non inhiant, post temporalium amissionem quid ultra sperent, ignorant; et ideo quos  inutiliter amant, nolunt hinc tolli, quia eis in uoluptatibus carnis et usu mundi optant, si possent, in eternum perfrui. In tales Ieremias sanctus sic inuehitur: Maledictus uir qui confidit in homine, et ponit carnem brachium suum et a Domino recedit cor eius .

21. Itaque uir Dei Hidulphus sic paruit extreme petitioni defungentis amici, ut uiginti octo annis et dimidio  inuigilasset eius gregi, per prepositos administrans utilitatem ipsius loci, et quamuis pro se abbatem   sue congregationi prefecerit  tamen uallem Galileam a cura sua non expunxit, quandiu in hac luce mansit  . uis enim perfecti amoris erga sanctissimum Deodatum faciebat ei tolerantiam laborum. Nec lassescebat ad curandum aliena, qui pre lassitudine alii imposuerat sua, quia quod recusabat sufferre imbecillis senectus, et soli Deo uacare cupiens animus, desiderabiliter amplexabatur fraterne dilectionis affectus, et sancte obedientie uirtus, tanquam iugiter sic seipsum adhortaretur: Qua fronte ibis ad amicum, si eius ultimum refutaueris mandatum? Pro cuius perenni uita in celis et gloria, primo depositionis illius anno cenobium uallis Gallilee multoties  adire solitus, frequentabat ad sanctum corpus missarum solemnia; sciebat enim scriptum: Nescit homo utrum amore an odio dignus sit, sed omnia in futuro reseruantur incerta . Et illud acutissimi Patris Augustini dictum: »ue laudabili uite hominum, si remota pietate iudicatur. Nam quis hominum audebit dicere: uenit princeps mundi huius, et in me non habet quidquam ; nisi inter mortuos liber?  Quapropter, quod solum et singulare beneficium defunctis fore nouerat, post amicum uiam uniuerse carnis ingressum transmittere non cessabat. Quod quamuis pia mater Ecclesia post filios suos cunctos indifferenter mittat, quia occulta iudicia Dei nondum penetrat, iustus tamen Iudex sic suorum uota acceptat  ne omnino frustrata doleant; cum iuxta sanctorum Patrum sententiam, pro ualde bonis sint gratiarum actiones, pro non ualde malis propitiationes, pro ualde malis autem qualescunque uiuorum consolationes. Sed quia in hac uita omne meritum comparatur, quo post hanc uitam unusquisque aut releuetur aut grauetur, constat deuotissimum Christi famulum Deodatum istic pio comparasse merito, quatenus omnis pro eo supplicatio fieret illic gratiarum actio.



CAPUT Iu. ueneratio SS. Deodati, et Hidulphi in tunicis et corporibus. Eleuatio eorumdem. uita approbata.

22. Elapso tandem anno a glorioso obitu domini  Deodati, in quo beatus patriarcha Hidulphus assidua uisitatione et frequenti immolatione salutaris hostie curabat prodesse eius spiritui, deinceps pristinam institutionem resumpsere fratres utriusque loci. Denique ut prius semel in anno solebant sancti antistites suas cellas inuicem uisitare, sic postea studuerunt facere. Sed uiro Dei Hidulpho inuisenti uallem Galileam uice domni Deodati, occurrebant eius discipuli, preferentes tanti magistri tunicam. Quam reuerenter susceptam sanctus pontifex, tanquam  dulcissimum pignus amici exosculans, amplexabatur, et in ueste nomen sancti illius dulcissime uenerabatur, eumque in ea sibi uidere uidebatur. Hoc ipsum faciebat, quando placito tempore ea a discipulis sancti ad Medium Monasterium referebatur. Et quidquid uenerationis impendebat insensibili tunice, carissimo suo Deodato se impendere letabatur; quem sentire deuotam sibi caritatem arbitrabatur, cuiusque efficacibus meritis seipsum, adhuc in stadio huius uite decertantem, atque spirituali palestra desudantem, sustentari inter dulcia suspiria precabatur. Confidebat enim illum, iam prostrato atque proculcato aduersario, palma et corona a Domino donatum; et apud eum posse plurimum, utpote in ordine celestis curie indelebiliter ascriptum. Sed  cum uiri sancti temporalis uita in multos annos  tenderetur, quatenus eius exemplo ad eternam uitam plurimi accenderentur, factum est ut circa ultimos annos, senio iam pregrauatus et fractus continuatoque labore debilitatus, cellam suam, nec solite uisitationis gratia, egrederetur; non tamen ideo discipuli beatissimi Deodati pretermiserant ad eum ferre tunicam magistri, sicut erant soliti.

23. Cumque diuina miseratio emeritum militem suum Hidulphum a nimio labore decreuisset in eternum requiescere, per dilectissimum sibi Deodatum dignatus est eidem transitus sui diem denuntiare, et ut satageret ambas eorum cellas  disponere. Unde uir sanctus multum in Domino  est letatus, quia ex turbulento conflictu mundi ad perpetue pacis tranquillitatem mox erat iturus, ubi omni lacryma ab oculis eius abstersa , perpetim consolaretur. Itaque fratribus sue celle designato abbate domno Raimberto, ualli autem Galilee domno Marcinanno, emicuit ab hoc exsilio, ab Incarnatione Iesu Christi anno septingentesimo septimo. Cuius quidem sanctam mentionem istic tenore narrationis ducti, uix summatim attingere curauimus, ne fastidiosis auribus escas collegisse et inculcasse arguamur; auidum tamen lectorem ad uitam sancti destinamus  . Porro domnus Marcinannus, quem prelatum beatissimi Deodati cenobio supra memorauimus, in prouisione cenobii  talis utilitatis fuit studiosissimus. Is quippe longo superfuit tempore sub regibus Theodorico atque Childerico Iuniore, a quo etiam Aquisgrani promeruit descriptionem totius abbatie sue roborari regia auctoritate.

24. Deinde tam sanctorum decessorum idonei successores Raimbertus et Marcinannus, caritatiuam societatem, a sanctissimis magistris susceptam et sibi quasi lege hereditaria relictam, non imminuerunt, uerum potius augmentauerunt. Quod utique  ex breuiariis uel syngraphis illius temporis hactenus monstrabatur, in quibus nomina fratrum utriusque monasterii, tam defunctorum quam et uiuorum, diligentissime adnotata et altaribus superposita conseruabantur; pro quibus in missarum solemniis uerissime dicebatur, quod sic in libris sacramentorum passim reperitur. Et quorum nomina super sanctum altare tuum scripta adesse uidentur. Interea a deuotissimis  inuiolabiliter fuit obseruatum, quod a piissimis magistris recolebant traditum, uidelicet, ut semel in anno, et isti inuiserent cellas eorum, et illi istorum, tanquam precipua pignora preferendo tunicas magistrorum  quibus cum tanta deuotione occurrebatur, et  tanta ueneratio exhibebatur ut dulcissimi Patres ad filios redisse post longa seculorum uolumina crederentur.

25. Quod si peccatis facientibus, celestis ira in populum grassaretur, et siccitate seu nimia imbrium refusione, aut pestilentia uel qualicunque plaga feriretur, mox hinc inde conglobatus  tunicas patronorum suorum cum luctuosis precibus offerebat et ingerebat diuinis obtutibus, moxque remouebat pietas quod promeruerat impietas. Nam contra deseuientis flagelli impetum tantum ualebant sanctorum merita et plebis fides ut nec mora misericordissimus Conditor iusti iudicii sui seueritatem a populo cohiberet, atque optate misericordie consolationem  eis distillaret. Sic denique temporalis et parua consolatio fidei fiebat maxima prouectio, que unumquemque pro modulo suo ad correctionem prauitatis sue et imitationem sanctorum, atque ad debitam uenerationem hortabatur assurgere, quos intelligebant tantum de Deo meruisse; quo possent iram eius a peccatrice gente auertere, et tales cupiebant esse quales diuina benignitas dignatur clementer respicere. Iam perpendamus, si possumus, quid meriti uel uirtutis habuerint horum Patrum nostrorum sancte anime interius, quorum uilissime tunice, oculis Dei representate exterius, a populo pleno peccatis suspenderent iram eius.

26. Ergo hec consuetudo tam pia et religiosa integerrime conseruata est inter hec duo cenobia,  donec sancta corpora plurimis miraculis declarata subleuarentur de terre gremio, diuina disponente gratia. Tunc quod consueuerant facere in tunicis sanctorum, usque ad hec nostra tempora, conseruarunt in corporibus eorum, cum eis inuicem se uisitando, aut sibi complacito loco dulciter occurrendo. Ubi inter se pias commutando sarcinas, aliquandiu uelut proprios dominos gestare amant; nec quemlibet eorum a se credunt alienum, quando concio uallis Galilee B. Hidulphum recognoscit suum, utpote uiginti octo annis et dimidio sibi prelatum; e diuerso plebecula Medii monasterii insignem Christi confessorem  Deodatum uindicat sibi, cui dommus Hidulphus attribuerat prioratum sui loci, inibi eum dignissime suscipiendo, dum aduixit, et nichilominus tunicam eius, postquam obiit. Super hec etiam accumulant eorum caritatem mutuam, qua effectum est ut omnia illis forent communia. Sicut philosophica insinuat sententia: »uicinorum pleraque sunt communia, amicorum uero omnia .« Quocirca sicut tunc solebant mutuo suscipere horum sanctorum tunicas, scilicet corporum exuuias; sic nunc quoque suscipiunt eorum corpora, animarum utique exuuias. Quorum per meritum pax nobis nunc et in euum. Igitur hec iam sufficiant religiosis animis, que pauperculo sermone cursim explicuimus de piissimi Patris nostri  Deodati gestis, uix attingentes pauca de innumeris, minima de maximis: Quibus sancta Trinitas in terris glorificauit dilectum suum pro sancte uite meritis. Ceterum tot et tantis quotidie miraculis uenerabile corpus eius nobilitatur, quot et quanta uix, ut putatur, sufficit aliquis facundissimus   .

27. His adeo diffamatus mundo innotuit ut hac nostra ieiuna et sterili narratione predicari non indiguerit. Sed quoniam Christiane perspicacie est magis requirere atque attendere opera que unumquemque sanctum faciunt, quam que sanctum ostendunt, delectatur quidem uisibilibus sanctorum factis, sed tamen ad inuisibilia eorum facta peruenire omnimodis appetit, et sitibunda mauult ex fonte  quam ex riuo suam restinguere sitim; unde enim gaudendum sit, a Domino Iesu didicit, qui suis ait discipulis: In hoc nolite gaudere quia spiritus uobis subiiciuntur; gaudete autem quod nomina uestra scripta sunt in celis . Quod utique mereamur anime sanctitate, non miraculorum ostentatione, maxime cum in die iudicii dicturus sit multis, qui in eius nomine uirtutes multas fecerint: Nescio uos . Hinc est quod omnes laborantes et oneratos ad se inuitans, non ait: Discite a me signa facere, sed quia mitis sum et humilis corde, et inuenietis requiem animabus uestris . Hoc plane quod dicimus a capite, debemus et ex precipuis membris eius discere, quia ardentius  exquirit fides Ecclesie quales illi, quos ueneratur, fuerit ex inuisibilibus anime uirtutibus, quam quales ex signis uisibilibus, que profecto sunt lac paruulorum, non solidus cibus robustorum. Sed sicut a lacte ad solidum cibum peruenitur, sic a signis imperfectio fidei nostre uegetata, ad solidas anime uirtutes quandoque perducitur; ut iam necesse non habeat suggere, sed tantum ruminare. Hinc istud est, karissimi, quod cum pasceremini quotidianis et eximiis miraculis dignissimi confessoris Christi Deodati, ad tantum robur mentis estis perducti ut his solummodo iam non essetis contenti,  sed anxie quereretis sanctam esuriem uestram sancta uita illius refici. Nostis enim apprime inter miracula animum uestigari debere, et quod merito cessante bono, miracula nil sunt.

28. Iam nunc piissimo Conditori omnium gratias agamus in communi, non usquequaque uos fraudatos tam bona uoluntate; ex paucis etenim, que premisimus, quam bonus fuerit thesaurus cordis eius agnoscimus . Qui, pre gaudio inuente margarite, omnia que habuit sic uendidit , ut etiam seipsum abnegauerit, et exsul in labore et erumna, in uigiliis multis, in fame et siti et ieiuniis multis, in frigore et nuditate, apostolum Paulum imitatus , multis annis pro Christo oberrauerit; nec dulcedinem gemine caritatis,  in qua tota lex pendet et prophete , ulla mundi pressura ei extorquere ualuerit. Itaque, iuxta libri Ecclesiastici monita, Laudemus uiros gloriosos, Patres nostros, in generatione sua : sed sic laudemus, quatenus eorum exemplo prauitatem uite nostre dirigamus atque informemus. Ut enim doctissimi P. Augustini se habet sententia: »Bene loqui, et male uiuere, nichil est aliud quam seipsum sua uoce damnare.« Precipue autem Patrum nostrorum uitam contuendo ad contemptum mundi armemur, eosque in tam perfecto opere imitemur. Nolimus diligere mundum, neque ea que sunt in mundo , quia, ut B. euangelista Ioannes protestatur, quidquid in mundo est, concupiscentia carnis est, et concupiscentia  oculorum, et superbia uite , que non sunt a Patre. Hec tria utique reliquorum uitiorum sunt cause, que sic calescunt ex mundi amore, ut a caritate Christi preualeant innumerabilem populum separare; a quibus omnino immunes erimus, si dilectionem mundi a pectoribus nostris  excludamus. Quod cum fecerimus, sanctorum patrociniis nos ubique iuuari non ambigamus, quorum uestigiis prompto corde inhiamus. Quia uero exteriora miracula testimonium dant bone uite, in subsequentibus conabimur   ex his aliqua posteris transmittere, ut ex paucis colligatur quanta piissimus nutritor noster Deodatus gloria sublimetur in eterna uita, ad cuius mortua ossa tanta celitus conferuntur corporibus et animabus solatia. Ipsius tandem meritis innitentes et precibus, cum fiducia ad thronum glorie diuine accedamus , postulantes nobis debita nostra dimitti , et templi patroni exemplo ad beneplacitam Deo conuersationem perseueranter accingi, preueniente ac subsequente nos misericordia  Patris eterni, cum cessentiali sibi Filio et Spiritu sancto, in trina Unitate, et una Trinitate inseparabiliter dominantis, uiuentis atque regnantis in seculum seculi. Amen.

29  . Anno ab Incarnatione Domini nostri Iesu Christi millesimo quadragesimo nono, indictione II, concurrente sexto, epacta XIu, regnante Henrico filio Conradi imperatoris anno X, ac imperante III, hec gesta, que de pie memorie pontifice Deodato scripta sunt, ad summum apostolice sedis apicem delata sunt, atque in prouinciali synodo eiusdem sancte Romane Ecclesie est constitutum ut in presentia episcoporum, abbatum, clericorum et laicorum recitarentur, et cum recitata fuissent, data auctoritate ab ipso summo papa Leone nono  , primo  anno sui apostolatus, decretum est quatenus in Ecclesia Dei legerentur, et firmissime seruarentur, ad laudem et gloriam Domini nostri Iesu Christi, et honorem ipsius beatissimi patroni nostri Deodati, et ad edificationem multorum per cuncta secula seculorum.



GUDINUS LUXOuIENSIS





GUDINI PLANCTUS RHYTHMICUS Super morte Constantii monachi Luxouiensis.






[NOTA.]

Tam ignotus est Gudinus, istius rhythmici planctus scriptor, quam ignoratus Constantius, cuius hic mortem luget. Uterque sine dubio monachus fuit Luxouiensis Rotberto rege, sub Milone abbate, et Constantius quidem Luxouiensibus scholis prefectus, quem celebrem fuisse hinc intelligitur.



    Ergo plange pium cantor modulando magistrum,
Hactenus tetendi lyram musice per semitas:
Nunc meum extendam cursum charas ad exsequias,
Quas deprimit lamentando mesti cordis caritas.
   Grande pondus, magnum luctus uim constringit pristinam,
Quam non ualeo supplere, quod prius decreueram:
Nudis tamen dicam uerbis pectoris augustiam.
   Celum, stelle, terra, mare, homines ac bestie,
Ad lamentum huius rhythmi auditum extendite,
Et Constantio sophiste fidos planctus reddite.
   Cuius nomen nunquam dico sine mente lugubri,
Cuius mihi uultum fingo forma non dissimili,
Quem amplector, cui iungor corde semper uigili.
   Cuius exitus deflendus cingit orbis spatium
 Sapientibus regnorum immittens iustitium,
Quo primates et coloni perturbantur nimium.
   Nunquam uidi, nec uidebo tam pium philosophum,
Qui cibus discipulorum existens post Dominum,
Blandimentis, non terrore, ministrabat studium.
   Hec dum duo ualde gemo, lacrymas et prouoco,
Insiti plenus meroris languore deficio,
Tam preclaro destitutus ac tali consilio.
   Lacrymentur ergo mecum codices eximii,
Quos descripsit pulchra manus inclyti Constantii,
Se plangentes negligendos doctore consimili.
   O Iesu Redemptor mundi, quid commisit seculum,
Dum in terris tulisti summum uite desiderium,
 Necne spem doctrine pure, philosophie filium?
   Corruisset plaga mundi magno sub interitu,
Claritas et clari solis palluisset habitu,
Antequam pius magister raptus esset obitu.
   Permutassent nox et dies qualitates temporum,
Repulissent unde maris uela nauigantium,
Ne Gudinus perdidisset dominum Constantium.
   Credo celum doluisse tantum ad exitium,
Dum lucentis globi lune mutans uultum pristinum
Innuit mundo uenturum tam graue naufragium.
   Plangit Oriens et Auster, Occidens et Aquilo.
 Plangunt urbes et castella pro pio Constantio:
Instat passim cenobitis flebilis compassio.
   Meret plebs Luxouiensis lacrymis continuis,
Plangit Milo pius abbas planctibus piissimis,
Amplius non habiturus tante iubar lampadis.
   Iam merore fatigata luget urbs Chrysopolis  ,
Firma Stephani triumphis, uallo cincta fluminis:
Tangunt celum Strasburgenses questibus diutinis:
   Obstupescit et Lugdunum, laus magnarum urbium:
Cabilon ac Matiscensis admirantur plurimum,
Pias aures inclinantes ad tam durum nuntium.
   Gloria regum Robertus et corona seculi.
Regium deponit uultum funere Constantii,
Quem prudentem cognoscebat famulatu Domini.
    Francia, regnorum decus, felix est et florida,
Plus Constantio refulgens, quam ualens potentia,
Eius sorte sepulcrali permansit pulcherrima.
   Amisistis, Lingonenses, sociale gaudium,
Cognoscentes iam obisse preclarum philosophum,
Monachorum margaritam, clericorum pretium.
   Aedua non impar ulli pietatis munere,
uoto facili dissolue uiscera clementie,
Et Constantio clementer iam defuncto consule.
   Henricus in Romano residens palatio,
Et arcana sapientum comprobant ingenio,
Dolet nusquam inueniri similem Constantio.
   Stant in luctu et in planctu principes Burgundie:
Mundi plangunt detrimentum presules Germanie:
Allemanni, Longobardi locum dant tristitie.
    Ecquis famam tanti uiri, quis nomen et audiet,
Qui non illi benedicat, et affectu uisitet?
Nullus, credo, preter ipsum, cui Christus displicet.
   Quis est homo et non homo disserit iocundius?
Clarior quis erit rhetor caris sub sermonibus?
Matheseos in doctrina quis ualebit melius?
   O Constanti mi, diserte, summa pars et animi,
Inexhausta cura mei pectoris ac studii,
Quare iaces preda mortis sub clausura tumuli?
   Semper mihi promittebas, quem lugens desidero,
Modo miser et infelix, te uel ipsis careo
 Proh dolor! cur me uiuente tu non uiuis seculo!
   Tu magister magistrorum, doctior, doctissimus,
De uirtute in uirtutem melior te optimus,
Iure es ex meritorum factus Constantissimus.
   Omnes laudo sapientes, te sed cunctis prefero:
Tui animam commendo Flamini sanctissimo
Quo ductore perfruaris sanctorum consortio.
   Sis beatus, sis et felix centies ac millies;
 Aula pulchri paradisi fiat tibi requies:
Dextra Christi sis protectus millies ac millies.
   Ecce lyra planctum dedi cunctorum carissimo,
Audientes nunc imploro dent ut preces Domino,
ueniam qui delictorum tribuat Constantio.
Prestante Domino Iesu Christo, cui est honor et gloria in secula seculorum. Amen.




CIRCA AN. M.
WIDO MONACHUS





WIDONIS EPISTOLA AD HERIBERTUM COLON. ARCHIEP.






[NOTA.]

Tria antiqua epistole sequentis, que ab Iuone quoque in parte secunda Decreti, cap. 84, edita est, exemplaria habuimus, unum ex bibliotheca Regia, reliqua ex Colbertina. In uno istorum ea nullum titulum habet, in alio uero hunc: Epistola sancti Paschasii pape ad Mediolanensem archiepiscopum Simoniaca heresi laborantem. Constat sane euo Paschalis secundi, qui Paschasius quoque dictus est a nonnullis, Petrum Grosulanum Mediolanensem archiepiscopum accusatum fuisse quod archiepiscopalem dignitatem pretio mercatus fuisset. uerum cum de istiusmodi Simonia non agatur in hac epistola, eaque scripta uideatur ab homine qui minoris esset dignitatis quam is ad quem scribebatur, facile adducor ut credam ueriorem esse inscriptionem quam prefert codex regius, in quo sic legitur: Epistola Widi monachi ad Heribertum archiepiscopum, Coloniensem nimirum, quem uariis calumniis impetitum fuisse docet in uita eius Rupertus abbas Tuitiensis. Ob eam uero causam in primis nos illam hic representare uoluimus, ut eam auctori suo integram restitueremus.

 Fraterne mortis crimen incurrit quisquis, cum potest, fratrem a morte minime defendit. Nos quoque, qui excellentie uestre summum discrimen audiuimus, summi reatus penam incurrimus si taceamus, Domino per prophetam terribiliter attestante  quod profecto sanguinem fundit qui impiorum iniquitatem tacendo dissimulat. Audiuimus enim, quod ualde miramur, quod sacri apud uos ordines pecuniis distrahuntur, dum quicunque tale aliquid attentauerint, omnino heretici comprobentur, sancto Spiritu per Gregorium intonante quia quisquis per pecunias ordinatur, ad hoc ut fiat hereticus promouetur. Et ut huius nostre paginule non presumptionem sed timoris causam fuisse monstremus, beatus idem prosequitur : Quisquis  contra Simoniacam et neophytorum heresim pro officii sui loco uehementer non arserit, cum eo se non dubitet habiturum portionem  qui prius commisit hoc piaculare flagitium. Quibus in uerbis cum heretica et Simoniaca  et neophytorum heresis exprimatur, quod eterna morte dignissimum crimen sit apertissime declaratur, protestante per Augustinum diuino oraculo ac dicente : Firmissime tene et nullatenus dubites omnem hereticum uel schismaticum, quamuis multas eleemosynas faciat, uel etiam pro Christo sanguinem fundat, cum diabolo et angelis eius eterni ignis incendio mancipandum, nisi ante finem huius uite catholice fuerit incorporatus et redintegratus Ecclesie. Hinc est quod Dominus uendentes et ementes de templo eiecit, Dathan et Abiron ambientes terra glutiuit, Simonemque tentantem Petrus damnauit  , omnesque in eo Simoniacos ecclesiasticis iaculis Petrus perpetuo anathemate condemnauit. Et turpe nimium  est ut in plenissimo iam uigore  confirmata Ecclesia tam ferali inimico succumbat, de quo in primordio sue infantie tanta uirtute triumphat. Si quis  autem obiecerit non consecrationes sed res ipsas que ex consecratione proueniunt uendi, uidetur  quidem aliquid  dicere, nichil autem penitus sapere. Nam cum corporalis Ecclesia aut episcopus aut abbas aut tale aliquid sine rebus corporalibus et exterioribus in nullo proficiat, sicut nec anima sine corpore temporaliter uiuit, quisquis horum alterum uendit sine quo alterum habere non prouenit, neutrum uenditum derelinquit  . Quam tamen obiectionem sacer penitus canon exterminat , cum procuratorem uel defensorem Ecclesie uel regule subiectum adeo per pecunias ordinari prohibeat ut interuentores quoque tanti sceleris anathematis mucrone succidat. Quid plura? Si anathematizati et excommunicati et ut uere heretici Simoniaci et neophyti a numero sunt fidelium Ecclesie separati, quis non uideat quia huiusmodi sacerdotum  uel clericorum misse et orationes Deum ad iracundiam super populum prouocent, quem placari talibus credebamus? Scriptum est enim: Omne quod non est ex fide peccatum est . Et item: ueri sacrificii locus extra catholicam Ecclesiam non est . Unde et dicitur: Hereticum hominem post primam et secundam correptionem deuita . Quomodo ergo tales episcopos uel abbates uel reliquos clericos deuitamus si eorum  missas audimus, cum quibus si uel semel oramus  , excommunicationem subimus? Quos quidem sacerdotes esse saltem credere omnino errare est cum Petrus Simoni dicat: Pecunia tua tecum sit in perditionem, quia estimasti donum Dei pecuniis possideri . Ubi cum estimasti dicitur, patet quia non pro eo quod fecerit, sed quia facere se posse crediderit condemnatur, cum tamen minus sit estimare quam credere. Cum itaque hereticum qualemcunque esse sit certa et indubitata damnatio, quid ualet Arianos, Sabellianos, Photinianos impiosque Manicheos orbe pepulisse, si Simoniaca et neophytorum heresis, que, ut beatus Gregorius dicit, ante omnes in Ecclesia diabolica fraude subrepserit, quasi primam et maximam Ecclesie castitatem  feda nimium pollutione contaminet? Igitur id propter Deum, uestram excellentiam et omnes fideles Christi rogamus et obtestamur, si habere partem in Christo cupitis, summopere instate ut tam seua pestis, que innumeros populos iam usquequaque seuiendo eterna morte mulctauit, uestra auctoritate et exemplo penitus destruatur, ne ulterius, quod absit, in Spiritu sancto peccare, neque hic neque in futuro seculo remittatur.




RAYMUNDUS ARNALLI





EPISTOLA R. MONACHI S. uICTORIS AD B. ABBATEM SUUM Excusat se quod nondum redierit ex Italia, oratque ut studio legum operam dare sibi liceat






MONITUM.


Intéressante pour les premiers temps où l'étude de la iurisprudence fut renouuelée, l'inscription montre qu'elle est écrite à un abbé de Saint-uictor de Marseille, dont le nom n'est exprimé que par un B, et que l'auteur, dont le nom n'est désigné que par un R, était un moine du même monastère. Mais il y a toute apparence que le B marque l'abbé Bernard, et l'R, Raymond Arnalli, moine sous le même abbé. Dans cette supposition, qui n'est rien moins que hasardée, la lettre fut écrite en 1065, qui est l'année de l'élection de Bernard, ou l'année suiuante: car il est uisible par le texte qu'il y auait peu de temps que cet abbé était à la tête de la communauté de Saint-uictor.

Le but principal que s'y propose Raymond est d'obtenir la permission d'étudier la iurisprudence, et de quoi subsister pendant le cours de cette étude. Il nous apprend lui-même auec ingénuité ce qui lui en fit naître le dessein. Ayant été député à Rome pour quelque affaire importante de sa maison, et sa monture lui ayant manqué en chemin, il s'arrêta en diuers lieux d'Italie. Il y fut témoin du concours extraordinaire d'étudiants que ce nouueau genre d'étude attirait de toutes parts, de Prouence même comme des autres pays, et ce qui lui auait fait encore plus d'impression, c'est que les moines en augmentaient même le nombre. Frappé de leur exemple, il conçut le désir de les imiter. En conséquence il marque à son abbé qu'il ua à Pise attendre sa réponse. Mais afin que Bernard fît moins de difficulté de lui accorder sa demande, il a soin de le préuenir, en lui protestant que, bien loin d'employer les connaissances qu'il espérait acquérir à faire le métier d'auocat dans les tribunaux séculiers, comme c'était alors la coutume de quelques moines, il ne s'en seruira que pour soutenir et défendre les droits de Saint-uictor contre quiconque tenterait d'y donner atteinte



EPISTOLA R. MONACHI AD B. ABBATEM SUUM.


 B.  Suo reuerentissimo domino summeque laudis dignissimo monasterii Massiliensis diuine largitatis munificentia dispensatori quam optimo, R. eiusdem seruus omnium licet sibi famulantium humillimus, non in dilectione tamen minimus, debite seruitutis obsequium.

Euangelista testante, liquet ab angelis fuisse declaratum quod in terra pax hominibus bone uoluntatis. Et alibi scriptum est: Sufficit bona uoluntas. Iure igitur, sicut uoluntas aliquod perficiendi bonum, etsi proficere nequeat, sufficiens esse perhibeatur, eadem quoque mihi quam erga uos semper habui, sufficere procul dubio credatur. Nam postquam uestre magnitudinis fama, que iam diu meis intonuerant auribus, corporeis oculis uidere promerui, uestre  dilectionis immensitati, prout multis scire licuit, mee paruitatis ingenium inseparabiliter adhibere studui, sed ut probatio dilectionis que infra pectoris septa estuando latitabat, operis exhibitione quandoque redoleret, admodum optare solebam. Nec ideo quia Deus plebem suam uisitauit, quoniam uos ad optimam, quam elegit sibi Maria, partem sublimauit, et monasterium Massiliense iam rectoris indigentia penitus offuscatum uestrarum illustratione uirtutum mirifice decorauit. Quantum constat me gaudere, si omnes artus in linguas uerterentur, impossibile est cuiquam explicare.

Si autem uestre solite bonitati placeat, attende: ubi uos ad predictum, Deo ducente, gradum prouectum fuisse comperi, uti uestris obtemperarem iussibus,  cur uenire distuli, causam tamen etsi non sufficientem reddere sum paratus. Noscat itaque uestra, desiderantissime Pater, clementia, me quondam predicti cenobii fratrum accepta licentia, pro quodam nobis imminenti et intolerabili negotio satis, ut credo, iam uobis notificato, Romam ire cepisse, ac usque Papiam sine collega proprio nimia paupertate  dimisisse, Romam cum extraneis profectum fuisse; sed quia diuine uoluntati me ceptum iter complere non libuit, animal cuius uehiculo Romam usque tendere satagebam, in itinere prius infirmatum prorsus ibidem mihi defuit. Quapropter ulterius incedere quia non ualerem, infectoque negotio statim redire uehementer erubescerem, prius quidem titubare cepi, postremo tamen litterarum studiis operam dare disposui, ibique paucis Dei gratia interpositis moris, hactenus animum exercendo moratus fui. Hec est igitur causa, dulcissime domine, cur postquam illud quod anima mea diu optauerat, euenisse concepi, ad uos festinare distuli. Imo magis ac magis, ut melius uobis amodo uita comite deseruire ualeam, studere proposui. Nunc autem quia per totam fere  Italiam scholares et maxime Prouinciales, nec non ipsius ordinis de quo sum, quia plures legibus cateruatim studium adhibentes incessanter conspicio, et monasterium nostrum a clericis et a laicis sine intermissione placitando lacessiri, atque iustarum possessionum detrimentum pati considero, aliquantulam huiusmodi scientiam habere desidero. Nam si quid in hoc opere, diuina largiente gratia, preualerem, nec secularibus placitis inhiarem, sed solam nostri monasterii iustitiam, quantum possem, adiuuarem. Si uestre igitur, summe Pater, dignitati placeat ut in hoc opere studium pro posse meo exerceam, queso et suppliciter obsecro, quatenus super hoc negotio caritatiuam mihi licentiam impendatis, et Pisano priori uestris litteris, ut mihi subueniat,  mandare disponatis. Si enim quod exspecto apud uestram misericordiam impetrauero, Pisas ad exercendum ibi studium, si Deus concesserit, adiero. Interim autem usque ad festiuitatem sancti Michelis uestre consolationis preceptum exspectauero. ualete.



ALWALO





EPISTOLA ALWALONIS AD L. PONTIFICUM






[NOTA.]

Hanc et sequentem epistolam eruimus ex ueteri codice ms. oratorii Trecensis, cuius character annos 600 superare uidetur. Quisnam fuerit prime auctor Alwalo et L. summus pontifex ad quem scribit, necdum diuinare potui. Si coniecturis aliquid tribuere liceat, L. non Romanus pontifex, sed simplex episcopus fuit. Certe in sequenti epistola nudum episcopi titulum accipit. Nec uacat exemplis quibus simplices episcopi appellantur summi pontifices. Ita Bruno Coloniensis archiepiscopus summus pontifex appellatur a Widrico in uita S. Gerardi Tullensis episcopi. Heldricus uero abbas, ad quem iste scribit, is esse uidetur Hel. congregationis monastice Pater, ad quem exstat epistole Brunonis episcopi fragmentum, qui Bruno anno 980 Lingonice sedis thronum ascendit, Hildricus scilicet Antissiodorensis, S. Germani abbas, qui anno 990 preerat.



I. EPISTOLA ALWALONIS AD L. PONTIFICEM. Petit absolui ab excommunicatione inflicta ob illatas prepositure Capuleiensi iniurias.


ALWALO, miserrimus plus ceteris mortalibus, peccatorum onere pressus, L. summo pontifici, nostris temporibus unico pene Dominice uinee procuratori, quidquid patri filius dominoue seruus.

Dominice animaduersionis, propriis exigentibus peccatis, ultione percussus, mortis timore territus, anime tantum salutis cupidus, ad uos seu ad unicum animarum medicum confugio, et que meis ulceribus adhibenda sint medicamina salubriter intimari exposco. Nostis namque ipse quanto excommunicationis astrictus teneor anathemate ob Capuleie  preposituram S. Martini scilicet potestatem. Unde si mihi uite protelati fuerint dies, canonicorum ipsius sancti me decreui examen expetiturum, et iuxta consilii uestri decretum in omnibus me spondeo acturum. Ceterum si spe uite frustratus exstitero, uxori et natis meis sub Christi testimonio in eorum fide hec agenda committo; eo tamen tenore, ut obsequia que Christianis exhibenda sunt morientibus, mihi abnegare non permittatis.





II. EPISTOLA L. EPISCOPI AD HELDRICUM ABBATEM. Significat qua ratione Alwalonem absoluerit ab excommunicatione.

Dilectione Christi feruenti abbati HELDRICO omnique  eius congregationi episcopus peccator L. salutem et sanitatem.

Gratias reddo uobis, fratres karissimi, quod sancte auctoritatis amore feruentes, a communione sancte Ecclesie priuatum Alwalonem suscipere noluistis in sepulturam: sed hunc quo tenore absoluerim notum faciam uobis. Misit namque ad gratiam nostre maiestatis uxor cum filiis duos uiros ferentes litteras promittentes omnem emendationem, et petentes fieri absolutionem. Quorum ego uerbis non credens, nolui assentiri, donec ipsi sacramento iurauerunt quod uxor cum filiis usque in festiuitatem S. Martini, ipsi beato Martino eiusque canonicis recta fide emendarent quidquid principum censura iudicaret eos debere emendare, et secundum morem  legis persoluerent: quod si facere noluerint, isti duo uiri qui petitores sunt absolutionis, in obsidione canonicorum et in potestate se tradent die festiuitatis S. Andree. Hoc ergo tenore absoluimus Alwalonem auctoritate Patris, et Filii, et Spiritus sancti, et sancti Martini, omniumque sanctorum et nostra, et damus uobis licentiam in sepultura recipiendi. uobis autem mandamus ut et uos eum absoluatis, sicque Deus benedicat uobis. Uxorem uero et filios sciatis non esse absolutos, donec emendatio sit facta et persoluta, et sine eius presentia et filiorum iubemus eum mitti in terra, ut per hoc sciant se excommunicatos.



ANSELLUS SCHOLASTICUS





NOTITIA


 Hunc Ansellum credo monachum. Huius est opusculum in cod. 57 S. Illidii Claromontensis, apud P. Montfaucon, Bibl. mss., pag. 1263. Est uero operis titulus: uisio cuiusdam monachi in monasterio S. Remigii, descripta ab Ansello, discipulo S. Abbonis, abbatis Floriacensis, iussu Oddonis abbatis.





uISIO ANSELLI SCHOLASTICI.



    In Salomonis ferculo,
Quod construxit de Libano
Ex lignis mirabilibus,
Mystica signans altius,
Ubi reclinatorium
Ex auro struxit optimum
Ascensuque purpureum,
Ob Hierusalem filias,
Que designant Ecclesiam,
 Spiritale conuiuium
Reperias quam plurimum.
Ibi cum pleno copia
Cornu infert cibaria
Ut nostras querelas leuet,
Diuersis cibis satiet,
Quo cesset humanum genus
Flere miseros exitus.
Sed carpens poma dulcia
 Et conuallium lilia
Inter flores dulcissimos
Ac mellis gustus sapidos,
Unum quiddam reperies
Quod gustabis suauiter.
Est ciuitas metropolis,
Remis dicta pernobilis,
Quam Remus quidam condidit
 Qui frater fuit Romuli,
Urbis Romane principis.
Huius urbis precipue
Et quondam magne glorie
Presul fuit egregius
Magnus olim Remigius;
Qui dum pontifex legitur
Ac digne benedicitur,
Dum deest liquor olei
Quo ungatur pontificis
Sacrum caput a presule,
Columba uolans ere,
Rostro defert citissime
Ampullam plenam oleo,
Ore portat mitissimo
Quo pontifex perungitur 
Dignus semper Remigius.
Huius festum dum populus,
In Kalendis Octobribus,
Dum deuotus concelebrat
Tripudiansque aduolat,
Inter fideles ceteros
Et in Christo catholicos
Quidam affuit monachus,
Oratum uenit sedulus,
Ut deplorans facinora,
Sua defleat crimina.
Hic intra monasterium
Dum possidet hospitium
Et copulatur fratribus
Et caritate iungitur,
Dum membra locat lectulo
Ac dormit dormitorio,
In uisione placida
Hoc quod uidit sic intimat.
Adesto nunc mihi, Deus,
Qui es unus atque trinus,
Et uisiones grauidas
Ezechielis aperis,
Ac Danielis abditas
uisiones elucidas!
   Pande salutarem uiam
Ut laudes tuas nuntiem,
Qualiter ruptis inferis
Animas inde tuleris,
In passionis tempore,
Et in Pasche sacro die,
In qua totus tripudiat
Orbis simul et consonat!
   Dum sopor premit oculos
Et corpus cubat lectulo
In pulpito Remigii,
Pontificis egregii,
Me subito transpositum
 Diaconi officium
Ministrare me uideo
Coram spectante populo.
Erat dies Dominica
Qua Iudeorum plurima
Turba processit obuia
Christo, Filio hominis,
Et uere Filio Dei
Non narrat Euangelium,
Postquam uenit in seculum,
Quod tantus honor fuerit
Illi datus a populis
Quantus ipso die fuit.
Hosanna! clamant pueri,
Benedictus et qui uenit
In nomine nunc Domini!
Huius honoris gratia,
Plebs inuida Iudaica,
Christum cruci adiudicans,
Passioni subiiciens,
Latus lancea pungitur, [t. funduntur?];
Sanguis et aqua funditur
Anima corpus deserit,
In manus Patris abiit.
Hanc passionem timidus
Dum replico deuotius,
Finitamque dum defleo,
Et descendo de pulpito,
Sinistra Euangelium
In ulnis gestans propriis,
uidere mihi uideor
Descendere imaginem
Christi de cruce propriam,
Atque signum uictorie
Quod crux uocatur hodie
In forti gestare manu
Meque his uerbis alloqui:
»Si credis quod fideliter
Tu, frater, legisti nuper?«
Ego supplex ac humilis
uerum responsum reddidi?
»Cum sim puluis exiguus
Atque cinis sim terreus,
Ut ore legi, Domine,
Sic corde scito credere;
Nec est ulla dubietas
In cordis mei intima
Quin te credam uerum Deum
Natum, passum ac mortuum,
Ac reuixisse tertia
Die, credo per secula.«
Ille sic statim imperat:
»Sine mora me sequere
Quo me uides incedere.«
 In momento tunc oculi,
Quod nec sperare potui,
Ad inferna progreditur,
Crucem gestans in manibus.
Ego sequor impauidus,
Nihil habens quod paueam
Tanti ducis fiducia.
Tunc tenebrarum principes
Ac pallide mortis duces,
Tortoresque seuissimi,
Peruasoresque rapidi
Diffugiunt citissime,
Non audentes attendere,
Neque ausi conspicere
Aspectum tanti fulminis,
Atque tam clari luminis.
Per campos et conuallia
Seui sparguntur demones,
Nigriores fuligine,
Teterrimi nigredine,
Et discolores specie;
Ululantque ac mugiunt
Dira uoce ac rugiunt;
uelut leones seuiunt,
Dum perdunt suos catulos;
Flent per noctem atque diem
Et carmen miserabile 
Tetro diffundunt gutture.
Tunc occurrunt et angeli,
Applaudunt leto Iudici,
Excipientes animas.
Quas a tenebris liberans
Christus ducit ad gaudia;
Tunc celo laudes resonant
Et melodias intonant:
Quod non uidit quis oculus,
Nec auris audita capit,
Nec in cor potest cadere
Quanta fuerint gaudia
uel quam grandis letitia
Dum redeunt ad superos
Mortis erepte tumulo.
O Iesu, bone Domine!
Quis te laudare congrue
Usquam potest uel poterit,
Qui misereris miseris,
Qui ingratos et perditos
Reduces facis superos?
Ad uisionis somnium
Stylum flectamus indicem
Qui uere narrat ordinem
uisionis mirabilem.
Cum ergo, dum hec cernerem
Et gaudens pede pergerem,
 Carnis putans me pondere
Iam liberatum corpore
Sereno uultu placidus
Me tunc respexit Dominus:
»Quo tu letus progrederis?
---Te sequor, splendor luminis,
Admirans tantam gloriam,
Cuius opto participem
Me fieri ac socium.«
Ille benigne intulit:
---»Siste gradum quantocius
Ne procedas ulterius.
Sed redi monasterium;
Nondum tempus uenit tuum.«---
Ego nil ausus dicere,
Quid enim contradicere
uel quid mutire cuperem?
Uno uerbo conticui,
Totus in me contremui:
---»Qua uia pergam, Domine!
---Qua uenisti regredere,
---Tot hostes uias sepiunt!
Si solus hinc regredior,
Non reuertar ad superos.«---
Ille tunc dicto citius,
Sinistram partem intuens,
Trucem cernit imaginem,
Nigram et diabolicam;
Innuit huic digito:
---»Serue nequam, accedito!
Serue male, hoc facito!«---
Potestatiue imperat:
---»Hunc sanum et incolumem
Fratrem reduc ad patriam,
Et ad sanctum Remigium
Reduc cito hunc monachum.
uide ne quisquam noceat,
Sed impauidus redeat,
Neque tui consimiles
Illum tangant uel leuiter.«---
Comitante diabolo
Sic dimissus a Domino;
Commiserat ouem lupo,
Sed fauces malas strinxerat
Et Leuiathan uinxerat,
Cuius fauces seuissimas
Atque guttur nequissimum
Hamo perforauit suo.
Tunc simul chaos Erebi
Intrantes, occurrunt mali
Spiritusque nequissimi,
Qui redeuntes proprias,
Sedes habent, sed uacuas;
Unde magis atque magis
 Plus tabescant in tenebris.
Dentes stringunt cum fremitu,
uoces toruas cum gemitu
Dant, tormentorum socios
Diro clamore concitant,
Aduncis ut me manibus
Et uncinis candentibus
Me rapiant attentius,
Unum pro multis ut caput
Penas luat non meritas.
Sed, si fractus orbis ruat 
Et celum cum terra cadat,
Et omne simul pereat
Quod natura consolidans
Stringit irresolubili
uinculo, nexu quadrupli 
Me ferient impauidum
Christi regis diaconum.
Tunc ductor malus cetero
Alloquio terret suo:
»Si uos hunc solum ledere
Malo uultis conamine,
Quid facietis, miseri,
Dum Christus huc redierit?
Ne tangatis prohibeo,
Nec ledatis uobis ueto.
Sinitote hunc pergere
Quo iussum est a principe
Qui nos terret sua cruce,
Cuius uirtus terribilis
Est nobis formidabilis,
Quam sufferre non possumus
Nec nominare uolumus.
Noster princeps non sapiens,
Dum carnis uidet tegumen
Purum putauit hominem,
Ignorans Dei Filium
Carne esse absconditum.«
His uerbis duros mitigans,
Tantum pauoris incutit
Ut per ignes teterrimos
Et per telorum acies,
Ac per nigras uoragines,
Illesus et incolumis
Sancti sistor Remigii
Infra septa cenobii
Tutoris ope pessimi
Qui me nondum deseruit.
Super altare presulis
Textum depono Domini,
Deinde pono casulam
Super altaris tabulam
Cum stola, albam pariter
Tum depono celeriter;
 Dux me malus non deserit
Usque ad locum lectuli.
Statim et e uestigio
Corpus in stratum colloco.
Astat cum nigris dentibus
Et cum solutis crinibus,
Cum oculis sanguineis,
Urso pede consimilis,
Ungues leonum similans,
Nigram capram pilo gerens:
---»Fac me consortem lectuli
Qui fui dux itineris;
Ne uerearis socium
Recipere in gremium:
Quis in uia non nocuit
In lectulo non poterit.
Ego audax, non timidus,
Christo fidens, non uiribus,
uertor in dextro latere;
Locum do quam celerrime
Pedem ponit in stramine
Os ori pene iungitur,
Alternis uerbis loquimur.
Securus de Christo meo,
Illum haud nichil metuo:
---»Dic, sodex [sodes] et dux pessime
ueritatis contrarie [ueritati contrarie?],
Que cause nunc exstiterint
uel que ratio fuerit
Quare Christus ad inferos
Descenderit, quo animas
uobis tolleret miseras,
Et de seruitutis iugo
Tantos redderet liberos,
Peccati mole grauidos
uestro tolleret iugulo.
Miror equidem nimium
Tam ualidum imperium
Sic fractos postes ferreos
Unius Christus digito.«
Ipse infrendens, barbarum,
Horrendum, resonans, tetrum,
Ore distorto incipit
Labrisque fremit tremulis:
---»Audi nunc, male monache,
Aure cordis et percipe,
uera inuitus intimo
Quod  celare sed nequeo:
Nam meum non est dicere
Quod uerum est omnimode
Pontifices sacrilegi,
Abbates norme nescii,
 Infelices presbyteri
Scortatores nequissimi
Mendacesque diaconi,
Et none meretricule
Cum clericellis paruulis
Et monachis sat inuidis
Murmuratores turbidi
Instant dies atque noctes
A Pasche cursu celebri
Quoad uestrum Pascha redit,
Semper orantes Dominum
Cum missarum solemniis
Pro animabus perditis,
Et laboratores mali
Dant suas eleemosynas
Egenis et pauperibus.
Hi nobis tollunt animas
Nostra fecerunt [que] opera 
Horum placatus precibus 
Atque malis operibus,
uobis bonus, nobis malus
iehsu, nostri sat emulus,
Sic nobis aufert animas
Que fecerunt placentia.
Postquam surgens a mortuis
Heu! proh dolor! nos superans
Imperium comminuit
Nostrumque decus abstulit  .
Dum redeunt Paschalia
uobis grata solemnia,
 Nobis semper sed timida;
Sic consueuit facere
Non ueritus nos uincere  ;
Sed in uno laudabilis
Nobis est gratus inuidis
Quod eos qui criminibus
Diris tenentur arctius
Stricti malis operibus,
Homicide, adulteri,
Raptores, prede feruidi
Sodomiteque pessimi,
Assueti periuriis,
Quos facere non puduit
Quod lex uestra prohibuit,
Neque eos penituit,
Hos non tulit, nec liberat
In hoc ut iustus maneat:
Iustis promisit premia
Et pessimis supplicia
Si mutaret sententiam,
Faceret iniustitiam.---
---O perdite! respondeo,
Cur tui es sic immemor?
Cur penitens non flecteris?
Et cur ueniam non petis,
Ut quod perdis superbia
Et tumoris audacia
Humiliatus habeas,
Ac dignitatem perditam,
Etiam [l., et iam] decoram gloriam
 Poscendo portes ueniam?---
Ille spernens hec monita,
Rursus respondit talia:---
Erras, nescis quid moneas;
Nescis quidue suadeas;
Attende, paucis indico [indicam]
Que sit mea sententia.
Me casus clarum genuit.
Sed dignitatem perdidi,
Hereditate carui.
uos qui de terra geniti,
Et mortales et fetidi,
Mortis debita soluitis
Progenies terre fecis
Hereditatem tollitis,
Quam nos habere decuit.
Qui seruire debuerat,
Ille nunc nobis imperat.
O pudor! o miseria!
Ut dominus subseruiat
Et seruus iussa faciat.
Inter seruum et dominum,
Si seruus tollit premium,
Dic que pax esse poterit,
uel que fiet concordia?
Inter nos et uos, hoc scias
Et pro certo hoc teneas,
Semper erit discordia
Insaniaque maxima,
Quandiu uester Dominus
 Nobis fuerit emulus,
Et uos nobis pretulerit,
Et cariores fecerit.
Ad hec respondit monachus,
Constans atque intrepidus:
Tu pro tua superbia
Atque cordis audacia,
uanaque extollantia
Perdidisti celestia,
Dum putans [putas] Deo similis
Per superbiam fieri;
Et de claro archangelo
Factus es niger Aethiops.
Si nostri Dei bonitas
Atque misericordia
Nobis donat quod tumidus
Atque tu perdis turgidus,
Nos humiles acquiramus.
Quid refert ut tu doleas
Nos fieri quod fueras?«---
Plures sermones sparsimus:
Ac de multis questi sumus
Que tulerunt insomnia
Et a cordis memoria
Obliuioni tradita.
Adhuc unum quiddam manet
Quod uobis stylus deferet
Ut audiatis seduli,
 Si uobis placet, domini.
Tunc nequam inquit spiritus:
---»Iam matutinis terminus,
Appropinquat Remigius,
Quo laudes uestras habeat
Et lectiones audiat.
Sed te monet que [quam] nescio
Consuetudo improba
Ut postquam tinnitus tuas
Percusserit auriculas,
Statim lecto exilias,
Et primus in ecclesia
Si potes, citus abeas;
Nam dum potes quiescere.
Et membra somno tradere
Ac dulciter quiescere,
Ut stultus, monasterii
Primus petis introitum.
Dum uenite protrahitur,
Quartus et nonagesimus  .
Qui morose dum canitur,
Tunc satis potes surgere
Ut occurras in ordine.---
---O castigator improbe
Imperet tibi Dominus
Nusquam tu bene habeas,
Sed semper bonis careas,
Qui suades ut dormiens
 Contra regulam faciam
Que iubet nos mox surgere,
Ut tinnitus signierit
Auritus  ab auriculis
Tunc est necesse fratribus
Ut occurrant quam citius;
Si quid tu male, peruigil,
Dum dormiunt suaseris,
Hoc defleant cum lacrymis
Ante conspectum Domini,
Sed quid te nostrum canere
Spectat, lupe trux pessime  .---
---Ego curro per omnia
Et uolo uelox era;
Sum uelocior Euro
Et lustro monasteria;
Si quem meum reperiam,
Quidquid uolo hoc faciat.---
---Tandem modum nequitie
Iam tu mendax, fige tue,
Et desinas blasphemiis.«
Alternis cessamus loqui,
Euanescit ex oculis,
Sumnus grauis me deserit;
Copulatus cum ceteris,
Oro Deum Remigii
Ut uisioni somnium
Faciat esse congruum.



[BERNELINUS.]





DE MUSICIS OPUSCULIS SEQUENTIBUS MONITUM.


Claudimus inquit D. Gerbert, primum hoc Collectionis nostre uolumen uariis dimensionibus monochordi, quod instrumentum suo ex nomine unius chorde in theoria musice ueteris post malleos Pithagore certum et infallibile fundamentum fuit ad inueniendas demonstrandasque consonantias et interualla musica. Atque inde musica scientia ad certitudinem mathematicam assurgit, radiosque Diuinitatis nobis ostentat in operibus nature, corporibus nempe quibuscunque sonoris, in quibus eedem constanter rationes inueniuntur innumeris tam harmonicis quam arithmeticis, et eadem quidem demonstrationum euidentia in pondere et mensura, qualis in geometria habetur: quibus omnibus ad Deum rerum conditorem erigimur, prout omnia in mensura, et numero, et pondere disposuit 





BERNELINI CITA ET uERA DIuISIO MONOCHORDI IN DIATONICO GENERE.





[NOTA.]

Edimus sequens opusculum ex cod. membranaceo regine Suecie Christiane, qui asseruatur in bibl. uaticana signatus olim 480, nunc 1661. In fronte hec habet Abaci regule et alia quedam. Charactere recentiori additur: G. Scholasti Abacus. Bernelini Abacus, musica. Arith. et Geom. Gerberti ad Adalboldum nonnulla, etc. illum nimirum Adelboldum, qui adhuc scholasticus, factus postea episcopus Traiectensis, Gerberto iam pontifici sub nomine Siluestri II uicissim inscripsit libellum. Gerbertus uero se scholasticum nominat in regula de Abaco computi, que in laudato codice legitur post Bede uersus De confectione, etc. Sequitur p. 18 prefatio Abaci, quem iunior Bernelinus edidit Parisius. Domino Amelio Bernelinus suus eterne felicitatis munus. Mirari, Pater sancte, non desino exactionis tue instantiam, etc. Appellatur in eadem prefatione Amelius uenerabilis sacerdos et monachus: mentionem quoque facit operis dni pp. Gerberti. p. 34. Opusculo de Abaco mox subiungitur presens Cita et uera diuisio monochordi.

 Dimidium proslambanomenos est Mese, huius autem dimidium est nete hyperboleon, cuius tertia pars sibi addita est nete diezeugmenon. Eiusdem nete hyperboleon medietas similiter ei addita, est paranete diezeugmenon; cuius quarta pars  est paranete hyperboleon, huius autem medietas sibi addita est trite diezeugmenon, huius autem quarta pars  est trite hyperboleon. Nete diezeugmenon autem tertia pars sibi addita est paramese. Ecce habes octo diuisiones, quarum unicuique ad suam diapason, scilicet usque proslambanomenon, et habebis quindecim sonos, in bis diapason constitutos. Prima species diatessaron constat ex tono, semitonio et tono  . Secunda ex duobus tonis et semitonio. Tertia ex semitonio et duobus tonis. Prima  species diapente constat ex prima specie diatessaron adiecto tono superius. Secunda ex secunda diatessaron adiecto tono superius. Tertia ex tertia diatessaron adiecto tono inferius. Quarta ex prima specie diatessaron adiecto tono inferius. Protus constat ex prima specie diapente, et prima specie diatessaron superius; subiugalis eius ex eadem specie diapente, et eadem specie diatessaron superius  . Deuterus constat ex secunda specie diapente, et secunda specie diatessaron superius; subiugalis eius ex eadem specie diapente, et tertia  specie diatessaron inferius. Tritus constat ex tertia specie diapente, et tertia specie diatessaron;  subiugalis eius ex eadem specie diapente, et eadem specie diatessaron inferius. Tetrardus constat ex quarta  specie diapente, et prima specie diatessaron superius: subiugalis eius ex eadem specie diapente, et eadem specie diatessaron inferius. Omnis tropus subiugalis eamdem habet diapente et diatessaron, quam authenticus eius. Differt autem, quod authenticus diatessaron habet supra diapente, subiugalis infra. Protus et tetrardus contrarii sunt, eo quod diapente proti habet prius duos tonos, et postea semitonium, et in fine tonum; Diapente uero tetrardi  prius tonum et semitonium, postea duos tonos. Concordant autem prima specie diatessaron, excepto, quod Tetrardi est inferior  . Deuterius et tritus omnino contrarii sunt; cum diapente Deuteri prius tres tonos habeat, et postea semitonium; diapente uero triti prius semitonium, postea tres tonos; et diatessaron deuteri sit duorum tonorum et semitonii, diatessaron autem triti semitonii et duorum tonorum. Si conuerteris diapente proti, efficitur diapente tetrardi. Rursus tetrardi diapente conuersa resonat diapente proti. Diatessaron uero ipsorum non conuertitur. Si conuerteris diapente deuteri, efficitur diapente triti. Rursus triti diapente conuersa resonat diapente deuteri. Similiter et conuerti potest diatessaron eorum.



MENSURA FISTULARUM ET MONOCHORDI


Rogatus a pluribus quam sepe, pro captu ingenii demonstrare, que ratio sit ut mensuralitati monochordi nequeat respondere, aut si istud inter secreta adhuc latentis nature interceptum deficiat, saltem ne alia quelibet inueniendi earum mensuras regula se offerat, ne iudicio tantum aurium illud committamus, et Aristoxeno proximare uideamur, a Betio autem et Pythagoricis condemnemur. Primum dico, Betium non culpandum, quasi non experta dixisse, maxime cum Pythagore inuentis uideatur institisse, sed et Macrobius, et Censorinus ad Cerellum de natali suo, uideantur his consentanea reliquisse, sed forte alio modo foramina fistularum ad inspirandum  formata apud eos fuisse, quod et nos utrum curiositate adhibita perscrutati fuerimus, nec ne, supersedemus dicere. Sed quia hoc forte plures lecturi sunt, et aliquibus etiam ipsa monochordi commensuralitas ignota erit, numeros, quibus constat metiendi regula, et quomodo paulatim ad eam pluralitatem peruentum sit, compendiose prosequemur, ut et ad eos quibuslibet additis, fistularum etiam numeri et mensure patescant, et hi refellantur qui  putant, Betium maiores, quam necesse fuerit, numeros in armonica regula mensuranda commentatum esse. Numeri enim, qui interruptim symphonias ostenderent, pene intra duodenarium, uel maxime intra XXIIII. inueniri poterant, ut subiecta descriptio docet  .

Sed continuandis Xu sonitibus, uel etiam trium generum tetrachordis omnibus multo numerosiores exstant necessarii. Ad inueniendos enim duos continuos tonos in diatessaron, uel tres in diapente, uel sex  contra Aristoxenum, uel quaslibet alias superparticulares proportiones, possunt sufficere lectiones Betii uel in musica, uel in Arithmetica. Ut autem paulatim progressi ad II. CCC. IIII., qui primus est trium generum numerus, peruentum  est, sic ceptum est. Primus, et quo minor, qui epogdoum constituat, non inueniatur, octonarius est, eius octaua sibi addita efficit nouenarium, qui statim epogdoica ratione destituitur, ac per hoc si  duo continui toni hic sibi succedunt; quos si per quoslibet usque ad octonarium multiplices, nichilo plus perficies. Iam uero per octonarium octonarius LXIIII. fiunt, quorum octaua, que est uIII. eisdem addita, LXXII. facit,  qui et ipse epogdoi ratione caret; ad diatessaron uero supplendam,  que duobus tonis et semitonio constat, uel quatuor terminis, id est, tribus interuallis, hi numeri, id est, LXIIII. LXXII. LXXXI. sufficerent, nisi quod primus eorum tertia parte caret, que eidem addita quartum terminum constituere deberet. Quocirca ter eidem numeri ducti efficiunt eos, quos constat Betium a Timeo Platonis mutuasse, id est, C. XCII. CC. XuI., CC. XLIII., quorum primo si tertiam suam addideris, CC. LuI., id est, quartum terminum supplesti, ut sit integra diatessaron C. XCII., CC. XuI., CC. XLIII., CC. LuI., quorum primus uel per bis octo duodecies, uel per ter octo octies, uel per quater octo sexies, qui omnes musice congruunt, numeris solidatur, uel si qua est alia eius natura docente Calcidio  patebit. His uero  alii epogdoica ratione usque ad integrum diapason possunt aptari, nisi quia septimus terminus integro non potest numero diuidi. Ponantur per ordinem tales numeri in infinitum, ut sub aspectu pateat, quotiens eos necesse fuit tamdiu produci, donec et trite synnemmenon, uel paramese, et tonum  non modo diatonicum, sed et chromaticum, et enarmonium genus integris possit numeris designari  .

 Non queraris, aut ignorasse putes nos, quod literas uel notas, quibus Betius utitur, non posuerimus, quod propter facilitatem, et ut melius agnoscerentur, factum est, ut eis potius litteris, quibus organa nostra notata sunt, hos numeros  presignaremus, ut  cum propter minutias numerorum, id est bisse, semis, triens, quadrans, et cetera, propter que fere indiuisibilia iam liquet, Boëtium, uel potius antiquos, maiores numeros excogitasse, quilibet horum numerorum non facile  diuisioni patuerit, nisi incipias a maioribus; uerbi gratia a uIIII. CC. XuI. cui superponatur F, cuius medietati superponatur aliud F, id est, numero IIII. DC. uIII. Quarte superponatur tertium F, II. CCC. IIII. Octaue f. quartum, I. C. LII. Sexte decime f. quintum, D. LXXuI. Trigesime secunde f. sextum, id est, CC. LXXXuIII. Sexagesime quarte f septimum, id est, C. XLIIII. Centesime uigesime octaue f octauum, id est, LXXII. Ducentesime quinquagesime sexte f nonum, id est, XXXuI. Quingentesime duodecime f decimum, id est, XuIII. Millesime uigesime quarte f undecimum, id est, uIIII. Hec quidem exempli gratia de integris numeris posita monent, idem posse fieri etiam de his qui ultimas habent resolutiones in minutiis; quales sunt, quibus  supernotantur a et d, quia hi propter semitonia diuisiones habent difficiliores, dum denominationes augentur, quantitas minuitur. Quod in quadraturis trium terminorum due sunt differentie incluse, in maioribus quidem numeris sunt discrete, in minoribus uero, quia propter minutias, quas afferunt semitonia, non facile discernuntur, coniuncte sunt ubique per semitonium et tonum, quia sepe contingit,  ut si una habuerit in se  , altera habeat trientem, que redintegrant unum, sicut et , et et , et cetera secundum rationem unciarum. Diligens uero computator poterit eas separare adhibita ratione, ut a maioribus, ubi discrete sunt, incipiens, descendensque per medias diuidendo, uel quartas, et octauas, et ceteras secundum prenotationem similium a b c darii literarum ad indiuisibilia usque diminuat.



SUPERIORUM NUMERORUM NOTATIO.

Quia superiorum numerorum descriptio fere ita decurrit, ut modo quidem duos tonos, modo tres  sequatur. Sed placuit et tales hic subscribere, qui continua duorum tonorum superius et  semitonii ostendant tetrachorda, ut ad horum similitudinem quilibet quincuplum notatum dis diapason possit continuare, uel intendendo per superius ostensam regulam, hos ad duplos, quadruplos, octauos et reliquos; uel remittendo ad subduplos, subquadruplos, suboctauos et cetera, ut aut denominatio augeatur, et quantitas minuatur, aut dum quantitas augetur, denominatio minuatur.
[Figure: [Tabula] 10Kb] [Figure: [Tabula] 15Kb]

 Igitur hi, quorum est initium C. XCII., CC. XuI, CC. XLIII., CC. LuI., implent integrum diatessaron,  ut uero deinceps diapente integris perficiatur numeris, quibus duabsu symphoniis impleatur diapason,  fieri nequit. Sequitur enim numerus CC. LXXXuIII. quem perficit numerus CC. LuI. cum octaua sua. Is igitur cum octaua sua explet numerum CCC. XXIIII., quorum quia octaua non inuenitur, superior numerus, id est, CC. LXXXuIII. octies multiplicatur, et in II, CCC. IIII. consurgit. Non quia ante hos, scilicet II. CCC. IIII. non possint alii inueniri, in quibus apparere possit diapason integris numeris; sed quia necdum chromaticum, et enarmonium,  sed nec saltem trite synnemenon uel paramese diatonici ante hos numeros pleniter, id est, II. CCC. IIII. possit inueniri. Insuper talis est is numerus, scilicet CC. LXXXuIII., ut diuisus per medias, quartas, octauas et deinceps, trigesimam secundam habeat uIIII., qui eque ad trigesimam secundam superioris, CC.  LuI., que est uIII. epogdoa ratione iungatur, inter quos duos numeros CC. LuI., et CC. LXXXuIII., quos constat esse Platonicos, et finis est diatessaron, et initium diapente, que due diapason perficiunt symphoniam. Incipientibus itaque primum diapason a C. XCII. occurrit sextus terminus, id est, CCC. XXIIII. qui non habet octauam; incipientibus aliud diapason a DCCC. LXXXIIII.,  uel incipientibus quartum diapason a I. D. XXXuI. in nullo horum, sicut nec in primo occurrit paramese, id est, non possunt continuari duo tetrachorda coniuncta hyperboleon et diezeugmenon. Item incipientibus diapason a CC. LXXXuIII, uel aliud diapason a D. LXXuI. in neutro occurrit trite synnemenon; quod  cum  eueniat, diligens computator preuidebit in numeris ordinatim dispositis, uel ad efficiendum diatessaron quartum numerum ante parameses locum, id est, nete diezeugmenon, non habere tertiam, uel ad efficiendum diapente, nec proximum ante posse diuidi per octauam, id est, trite diezeugmenon, nec quintam, id est trite hyperboleon per medium;  ad II. CC. IIII. peruentum est, omnes symphonie, et omnia tetrachorda uel pentachorda omnium generum in infinitum occurrent. Qui uero attentior factus dixerit, a I. C. LII. etiam incipientibus omnia tetrachorda omnium generum bene successura? et nos concedimus. Sed forte quia numerus trite synnemenon, id est, II. C. LXXXuII. impar erat casurus, auctorem et hos subduplos,  sicut et superiores subquadruplos et suboctuplos deuitasse, cum incipienti a II. CCC. IIII. nullus peinceps, sed nec octaue uel differentie eorum cadant in imparem, numerus, his breuiter adscriptis ostendendum est, iam  qui ex supra ordinatis numeris propinquius per quemlibet communem unum efficiant quindecim tonorum in omni genere differentias, et is sit communis duodenarius, quem omnino constat musicum, ut ad eamdem similitudinem eodem pro existimatione paulum augmentato, scilicet duodenario, prescripti quilibet ad diapason uel bisdiapason numeri pertinentes, fistularum ostendant figuras.
 [Table: 2Kb]

  Ab isto, qui subscribitur, numero, ab excellentissimo doctore W. reperto, potest intendi monochordum cum fistulis organorum sine ulla adiectione minutiarum, III. LXXII.

 Igitur uerbi gratia per XII. XXIIII. ducti faciunt differentiam CC. LXXXuIII. qui sunt octaua primi numeri II. CCC. IIII., que differentia primo termino iuncta efficit secundum terminum II. D. XCII. sic  deinceps. Sed hanc octauam primi numeri quasi communem uocemus diametrum fistularum, sicut dictum est de chordis, ut ad taciturnitatem usque grauitas ipsa descendat, atque in acumine nerui nimium tensi uocis tenuitate rumpantur, ita et in fistulis hec rata uidetur mensura, ut minor octies, media decies sexies, maxima tricies et bis hanc octauam uel dimidiam  habeat. Ita F. octies diametrum habeat; E. nouies; D. decies diametrum et septimam  diametri; C. decies diametrum et bisse diametri ; B. duodecies diametrum; A decies et ter diametrum et medietatem; G. decies et quater diametrum, et duas nonas diametri; F. decies sexies diametrum; E. decies octies diametrum; D. uigesies diametrum, et quartam diametri; C. uigesies  et semel diametrum et tertiam diametri; B. uigesies et quater diametrum; A. uigesies septies diametrum. G. uigesies octies diametrum, et quatuor nonas diametri, id est, . . et  ; F. trigesies et bis diametrum. Liquet igitur, quod numeri prescripti a XXIIII. usque ad duplum XLuIII. efficiant diapason, et differunt  per duodenarium computati, que differentie singulis iam inuentis a II. CCC. IIII. numeris addite, efficiunt quosque sequentes, queque in unum iuncte  efficiunt eundem II. CCC. IIII. numerum; sicut et illi, a XXIIII. qui per duodenarium ducti eas efficiunt, si iungantur, C. XCII. representant, qui et ipsi duodecies ducti, II. CCC. IIII. restituunt. Aeque in alio diapason euenit, iidem numeri a XLuIII. usque ad duplum,  id est, XCuI. efficiunt secundum diapason et differentias per duodenarium computati, que differentie singulis iam inuentis a IIII. DC. uIII.  numerum, sicut et illi a XLuIII. qui per duodenarium ducti eas efficiunt, si iunguntur, representant CCC. LXXXIIII. qui et ipsi duodecies ducti IIII. DC. uIII. restituunt. Medius autem in utroque diapason tam in numeris, quam et in mensuris uel monochordi uel fistularum is est, qui ad primum quidem uel octauum est quintus, ad octauum uero uel quintum decimum est subquartus, ita ut ad alterum sit sesquialter uel diapente, ad alterum sesquitertius uel diatessaron, et unus dicatur sescuplaris, alter triplus, utriusque uero diapason sibi comparatus  sit duplus. Sicut enim octauus ad primum, sicut quintus decimus ad octauum, ita duodecimus ad quintum duplicitatis obtinet rationem. Medios autem in utroque diapason quintum et duodecimum esse, ostendere possunt uel differentie, uel numeri, per duodenarium easdem facientes, ut quatuor uel  differentie uel numeri a primo ad quintum, uel ab octauo ad duodecimum simul iuncti, non efficiunt plures quam tres eque numeri uel differentie si iungantur uel a quinto ad octauum, uel a duodecimo ad quintum decimum. Hoc ideo dictum sit, quod quantumlibet in mensuris fistularum octaua supergreditur primam, uel quinta decima octauam plusquam duplum, differentiam tamen totam querit uel a prima ad octauam, uel ab octaua ad duodecimam  . Quintam in primo diapason, uel duodecimam in secundo diuide mediam, et cuique parti equam ex ea relinque portionem  . Data igitur prime uel minori fistule qualibet longitudine, sed melius uidetur, diametro foraminis octies longitudini dato, ubicunque deinceps tonus est faciendus,  maior habeat minorem totam, et diametrum, et diametri eius octauam. In diatessaron maior minorem et eius tertiam, et insuper diametri tertiam. In diapente maior minorem, et eius mediam, et insuper diametri mediam. In diapason maior minorem duplo, et totum insuper diametrum. Cetere uero facile per numeros occurrent. Est autem diametrum uel circuli, qui est in foramine ex ampliori parte, medietas, uel foraminis transuersitas ex deductiori parte, qua inspiratur fistula, et cui foramini subiacet una. Ut autem minoribus id ostendatur numeris, sed tamen interruptis secundum symphonias, ita erit figurandum.

XuI.

uIIII
XXu. 	uIIII.
XXXIIII. 	XuIIII. .
LIII. . 	XuIIII. .
LXXII. . 	

Hi numeri interruptim positi sub exemplo consonantias tantum monastrant, XuI. namque ad XXXIIII. primum diapason; XXXIIII. ad DXXII. et quadrans secundum diapason; XXu. in medio primi diapason ad alterum diapente, ad alterum diatessaron est, sicut et LIII. et octauum . in medio secundi diapason ad alterum diatessaron, ad alterum diapente est; uIIII. et uIIII., et XuIIII. . et XuIIII. . sunt  differentie. Sed si positos hos numeros multoties duxeris, qui interponendi sunt, mox integri occurrent, secundum regulam infra demonstratam. Sicut in monochordo monstratum est, ita erit et in fistulis, ut in primo diapason quinta, in secundo duodecima sint medie  et in terminis scilicet a  quinta in differentiis, et nichilominus in mensuris, id est, inter primam et octauam sit quinta, inter octauam et quintam decimam sit duodecima, et sicut octaua non solum duplicitate, sed et diametro uincit primam, ita et quintadecima non modo duplicitate sed  et diametri duplo, et insuper diametri ipsius octaua superat octauam, ac per hoc continget, primam a quintadecima non tantum quadruplicitate, sed etiam quadruplicato diametro,  insuper et octaua diametri superari. Aliter enim non fieret, ut sicut ab octaua prima  , uel a quinta decima octaua plus quam duplicitate uincatur. Habet autem  differentiam primi diapason duplo, et insuper diametro et octaua diametri. Disponantur et hi numeri fistulis apti cum differentiis, quas quidam communes numeri per alios ex supradictis constituant, sicut et in mono chordo.
 [Table: 3Kb]

Iidem numeri et differentie cyfris arabicis.
[Table: 2Kb]

 Et hic sicut in superioribus per XIII . multiplicatus est numerus XXIIII. et ceteri, et fecerunt differentias, que inuentis numeris uel terminis addite, fecerunt sequentes terminos in primo duntaxat diapason; in secundo uero per XIIII. et trientem et nonagesimam sextam multiplicati numeri XLuIIII. LIIII., et ceteri itidem fecerunt;  sed quia difficile erat diuisioni minutias has , id est, nonagesimam tam bisse addere, uel inuicem ducere, placuit intermittere,  cum per differentias  primi diapason iunctas, que medietatem sui dant a prima ad quintam et a quinta ad octauam, in secundo diapason eodem modo quantulum desit, facile possit agnosci. Si enim differentias, que sunt ab octaua ad quintam decimam collegeris, et medietatem earum octaue ad efficiendam duodecimam addideris, item alias medietatem inuente duodecime ad efficiendam quintam decimam adiunxeris, inuenies, propter minutias neglectas duodecimam non plus quam unicam duodecimam , et decimam  quintam non plus quam duas duodecimas  perdidisse. Poteramus et nos eas minutias computare, sed totiens quilibet prescriptum numerum potest ducere, ut omnia integris numeris ualeat definire. Igitur ut breuiter et interruptim per symphonias perstringamus, habet prima octies diametrum, quarta undecies, quinta duodecies et semissem; uel ita, octaua decies septies diametrum, duodecima uigesies sexies diametrum, et semissem, et insuper decimam sextam diametri, quinta decima trigesies sexies diametrum, et eius octauam. Ceterarum, que interrupte sunt, numerum, et multa necessaria pretermittamus, ut et fastidium deuitemus, et ad minutias inueniendas lectoris animum acuamus  .

 A summa quacunque locata uigesimam septimam  subtrahas, ex relicta decimam octauam   queras, inuentam integre summe adiungas, et semitonium habebis  .

Deinde Apotome inuenire si uis, semitonii differentie tertiam, et tertie centesimam quartam, que est totius differentie trecentesima duodecima, cum ipsa tota differentia ultimo termino componas, et tonum ad primum , Apotome ad secundum habebis  .

Ad tonum et semitonium continuandum, cuiuscunque numeri dati sextam sumas, deinde sexte nonam, que est totius quinquagesima quarta, has simul partes  in unum coniungas et tonum cum semitonio habebis  .

Ad duos tonos continuandos quocunque numero dato quartam ipsius accipias, deinde quarte decimam  sextam, id est, totius sexagesimam quartam, et has simul partes  et duos tonos habebis  .
[Table: 2Kb] [Figure: [Table] 18Kb] [Table: 2Kb] [Figure: [Table] 18Kb] [Table: 2Kb] [Figure: [Table] 18Kb]

  Si tonum queris, maior fistula minorem habeat, et eius octauam. Si diatessaron, maior minorem et eius tertiam, et tertie decimam, et undecime sextam. Si diapente, maior minorem, et eius mediam, et medietatis octauam, et octaue octauam Si diapason maior, minorem duplo, et insuper eius unam octauam, et octaue octauam. Si diapason et diapente, maior minorem triplo, et eius duas octauas, id est, quartam. Si bis diapason, maior minorem quadruplo, et insuper eius tres octauas.



ITEM IDEM ALIO MODO.

Si fistule equalis grossitudinis erunt, maior minoris longitudinem quater in se habeat, et insuper diametri  1Kb] , quod in concauo est, quater mensuram contineat,  bis diapason consonantiam resonabit.  Si maior minorem in sua longitudine bis habuerit. et insuper concauitatis eius semel diametrum, diapason ad se inuicem resonabunt. Si maior minorem in se totam habuerit, et insuper longitudinis eius medietatem, simul cum medietate diametri, quod in concauo est, diapente resonabit. Item si fistula maior minorem fistulam in se totam habuerit, et insuper longitudinis octauam partem, cum octaua diametri, tonum resonabit. Item si fistula maior minorem in se habeat totam, et insuper longitudinis eius sextam decimam partem, cum sexta decima diametri, semitonium fere consonabit. Sed tamen melius sumetur semitonium per diatessaron quam per sextas decimas.



MENSURA MONOCHORDI ET ORGANORUM IN GENERE DIATONICO, IN PRIMO DIAPASON.


 E habet F et eius octauam, id est, sesquioctauum. D totum E et eius octauum, id est, epogdoum. C totum F et eius tertium, quod est sesquitertium, uel epitrita, id est diatessaron. B totum C et eius octauum, quod est tonus; uel totum E et eius tertium, quod est diatessaron, uel totum F et eius medium, quod et diapente. A totum B et eius octauum,  equod est tonus, uet totum D et eius tertium, quod et diatessaron, uel totum E et eius medium, quod est diapente. G habet totum C et eius tertium, quod est diatessaron. G autem, quod est trite synemmenon, habet totum D primi diapason et eius medium, id est, diapente. G. G. A. B. C. D. E. F.



IN SECUNDO DIAPASON MENSURA.

F habet totum G,  et eius octauum, quod est tonus, uel totum B et eius tertium, quod est diatessaron, uel totum C et eius medium, quod est diapente, uel aliud F duplo, quod est diapason. E totum F et eius octauum, quod est tonus, uel totum A et eius tertium, quod est diatessaron, uel totum B et eius medium, quod est diapente, uel aliud E  duplo, quod est diapason. D totum E et eius octauum, quod est tonus, uel totum G trite synemmenon, et eius tertium, quod est diatessaron, uel totum A et eius medium, quod est diapente, uel aliud D duplo, quod est diapason. C totum F et eius tertium, quod est diatessaron, uel totum G paramese, et eius medium, quod est diapente, uel aliud C duplo, quod est diapason. B totum C et eius octauum, id est tonus, uel totum E et eius tertium, quod est diatessaron, uel totum F et eius medium, quod est diapente, uel aliud B duplo, quod est diapason, uel aliud F triplo, id est diapason et diapente. A totum B et eius octauum, uel totum D et eius tertium, uel totum E et eius medium, uel aliud A duplo. G totum C et eius tertium, uel  totum G paramese duplo. F totum G et eius octauum, uel totum B et eius tertium, uel totum C et eius medium, uel aliud F duplo, uel tertium F quadruplo. F. G. A. B. C. D. E. F. G. G A. B. C. D. E. F



MONITUM AD SEMITONIUM INuENIENDUM.

A summa quacunque locata uigesimam septimam subtrahas, ex relicta octauam decimam queras,  inuentam integre summe adiungas, et semitonium habebis.



AD APOTOME INuENIENDAM.

Deinde Apotome inuenire si uis, semitonii differentie tertiam, et tertie centesimam quartam, uel totius differentie trecentesimam duodecimam cum ipsa tota differentia ultimo termino adiungas, et tonum ad primum terminum, apotome ad secundum sine ulla ambiguitate inuenies.



AD TONUM ET SEMITONIUM CONTINUANDUM.


Cuiuscunque termini dati sextam sumas, deinde sexte nonam, has simul partes integre summe adiungas, et tonum cum semitonio habebis.



AD SECUNDOS  TONOS CONTINUANDOS.

Quocunque numero dato quartam ipsius accipias, deinde quarte decimam sextam, uel totius sexagesimam quartam, et has simul partes integre summe adiicias, et duos tonos inuenies.





ANONYMI I MUSICA.





MONITUM.

Ex Msc. Bibliothece nostre San-Biasiane damus scripta quedam Anonyma. Primum, breuiter id quidem, preter genus diatonicum, soli usui ecclesiastico consecratum, etiam chromaticum et enharmonicum attingit. Alteri subiungitur Tonarius sat amplus, quem pre ceteris eiuscemodi edendum duceremus, siquidem liceret typis nostris ueteres etiam notas musicas exprimere, quibus perpetuis est perscriptus. Continenter subditur carmen, qua ratione in digitis manus octo toni seu modi musici apte disponantur. Sequitur monochordi descriptio diuisioque. Que uero proxima est in eodem codice octo tonorum explicatio, omittenda nobis uisa est, quod magnam partem ex Aureliano sit exscripta. Nec abludit, quod ibi sequitur sub titulo: quid sint illa uerba Noneneane. Proximum est Fragmentum musices, quo canones quidam musice Betiane dilucidantur. Sequitur eiusdem Betii, et id genus alie dimensiones monochordi, Guidonis etiam et Otberti Ratisponensis ex Msc. Ottoburano: schemata demum monochordorum Betii triplicis generis diatonici, chromatici, et enharmonii; Oddonis item ad instar notarum enchiridialium et Guidonis Aretini.



ARGUMENTUM.--- 1. Triplicis generis diuisio in monochordo. 2. Diatonicum genus. 3. Chromaticum et enharmonicum. 4. Chordarum nomina. 5. Quinque tetrachorda. 6. Consonantie. 7. Earumque species. 8. Octo cantionum modi.


1. Duo semispheria, quas magadas  uocant, concauo instrumento hinc et hinc superponuntur, inter quas porrecta epiphania linee quasi chorde supra tense diuisiones exarantur. Si tria monochordorum genera mensurare disponas, superficiem a magada ad magadam lineis protentis in tria diuidas, et in subteriori diatonicum, in medio chromaticum, in superiori enarmonicum secundum regulam componas. Sed priusquam eorum dimensionem incipiam, rationem uocabulorum paucis absoluam. Diatonicum enim dicitur, quod tonorum dimensione et compositione  exquiritur: quod reliqua non obtinent, dum hec per semitonia, illud per dieses, quod in sequentibus patefiet, exaratur. Hoc genus fortius et durius comprobatur. Et ne animi audientum uel canentium dulcedine cantus emolliantur, ecclesiastico usui eligitur. Musica enim suauitate uel morositate animos commutari et quilibet in se ipso potest experiri, et sapientium scripta nouimus attestari. Chromaticum quasi coloratum dicitur, quod a diatonico primum discedens alterius sit quasi coloris; chroma enim color dicitur. Hoc genus mollissimum comprobatur, quocirca ecclesiastico usui non applicatur. Enarmonium autem, quod ex utrisque his modeste compactum et temperatum sit, nomen accepit ab harmonia,  que est diuersarum rerum concordabilis conuenientia. Hoc genus quasi medietatis locum possedit, ut nec durum nec molle sit, sed ex utrisque compositum dulcescit.

2. Nunc diatonici mensuram ordiamur. A dextro semispherio, quod est T. usque ad simistrum, quod est A., protenta epiphania quadripartiatur, et linee ducte his litteris annotentur: S. prima in dextram partem, II. media, D. tertia. Dehinc a T. usque ad S. tripartito spatio quarta superaddatur, et linea ducta P. notetur. Rursus a T. usque ad S. bipartita superficie, tertia superapponatur, que linea O. signetur. Item a T. usque ad O. epiphania quadripartiatur: et ubi tertia ceciderit, linea ducta B. apponatur. Quo facto ab II. usque ad O. latitudinem  spatii, in quo diatonicum metitur, linee equaliter diuidens dicatur, et bipartite O. linee partem superiorem L. teneat, predictum O. inferiorem possideat, Post a T. usque ad R. spatium in duo diducatur, et tertia superaddita linea transuersa bipartita ducatur, cuius superior K. inferior uero pars N. notetur. Rursus a T. usque ad N. uel K. interstitio quadripartito, ubi tertia euenerit linea Q. signetur. Hinc a T. usque P. interuallo tripartito, quarta superapponatur, que linea transuersa non transibit, sed subtraducta M. notetur. De hinc a T. usque ad Q. superficie bipartita, et tertia superiuncta linea transuersum non transiens, sed superiorem partem tenens I. notetur. Rursus a T. usque ad II. interstitio  tripartito, et quarta addita linea ducta E. signetur. Item a T. usque ad E. epiphania in tria disparata, et quarta superapposita linea B. notetur. De hinc a T. usque ad D. interuallo in quatuor dissipato, ubi tertia ceciderit linea G. inscribatur. Rursus a T. usque ad G. bipartita superficie tertia adiungatur, ubi C. apponatur. De hinc a T. usque ad C. interuallum quadripartiatur, et tertia signata F. apponatur. Sic Diatonicum exaratur.

3. De hinc linee, que B. et C. notantur in chromaticum ducantur, et spatium inter D. et E. bipartiatur: et retro inter D. et C. medietate posita, linea ducatur. Pari modo E. et F. ducantur, et spatii, quod est inter O. et H. medietate retro, inter G. et F. data linea trahatur. Post H. et I. et L. ut in  diatonico, sic et in isto ducatur: et ab H. usque ad I. linea diuisionis ducatur, et subtus M. et N. trahantur. Item interstitium, quod inter K. et L. diuidatur, et retro inter K. et L. medietate posita lineam transuersam transiens notetur. Hinc spatii inter P. et L. medietas inter I. et K. ponatur, et linea subtus transuersam ducatur. Eodem modo P. et Q. ducantur, et medio interstitii, quod inter R. et S. retro inter R. et Q. dato linea ducatur, et ultima S. tracta chromaticum compleatur. Deinde B. et C. ut in diatonico et chromatico, sic et in enarmonio ducantur, earum interstitium linea media diuidatur. Rursus E. et F. ducantur, et in duas dieses semitonium diducatur. Post H. ducta et L. linea diuisionis ut in aliis ad II. ad L. ducatur, et inter H. et L.  media ponatur. Sic sub transuersa M. et N. ductis, media inseratur. Pari modo P. Q. S. tractis, et inter P. et Q. media posita enarmonium fimatur. Sic diatonicum per tonos et semitonia, Chromaticum per semitonium, semitonium, et triemitonium incompositum, Enarmonium uero per diesin et diesin, id est, dimidium semitonium et ditonum incompositum exaratur.

4. Sed quoniam mensurandi regulam dedimus, nomina chrodarum apponere superuacuum non iudicamus. Prima igitur, que A. titulata est, proslambanomenos dicitur, B. hypate hypaton, C. parhypate hypaton, D. lychanos hypaton, E. hypatemeson, F. parhypatemeson, G. lychanosmeson, H. mese, I. trite synemmenon, K. paranete synemmenon, L.  nete synemmenon, M. paramese, N. trite diezeugmenon, O. paranete diezeugmenon, P. nete diezeugmenon, Q. trite hyperboleon, R. paranete hyperboleon, S. nete hyperboleon. Et hec sunt earum nomina, quarum inuentionis ordinem et uocabulorum rationem et Betius in Musica plenissime exequitur. Que nobis, quoniam breuitati studemus, et parum aut nichil utilitatis afferunt, pretermittenda uidentur, ut eorum loco dicantur utiliora. Quantum enim ad utilitatem attinet, si primum neruum proslambanomenos dixeris, tantum si eum. A. nominaueris. Quare, his omissis, alia uideamus.

5. Quinque tetrachorda in monochordi dimensione inueniuntur, que pari modo semitonio, id est, non  dimidio sed imperfecto tono  et duobus tonis complentur. Tonum uero dicimus sesquioctauam proportionem, quem etiam epogdoum uocant. Nam si a T. usque ad S. in octo partiaris, et nonam superadiiceris, tonum inter S. et R. te inuenisse uidebis: et sic spatium a T. usque ad R. interuallum a T. usque ad S. totum, et insuper eius octauam continebit: ut si nouem octonario contuleris, eum totum et eius continet octauam, uidelicet unitatem. Sic tonus, ut simpliciter et breuiter describatur, in sesquioctaua proportione inuenitur. Tetrachorda igitur duobus tonis et semitonio complentur; et inde uocabulum trahunt, quod sub quatuor neruis uel uoculis continentur. Quorum primum est B C D E. quod hypaton,  id est, principale dicitur, quod primum locum hypatis occupet, et ceteris grauius et morosius sonet. Secundum uero est E F G H. quod meson, id est, medium nuncupatur. Nam hinc illi, quod hypaton diximus, coniungitur; hinc uero illi, quod synemmenon dicitur, copulatur. Synemmenon enim, id est, coniunctum, sub H I K L. continetur: quod idcirco sic uocatur, quod medio coniungatur; ad differentiam scilicet quarti M N O P. quod diezeugmenon, id est, disiunctum appellatur, quia tono interiecto a medio disparatur. Quintum autem, quod est P Q R S. hyperboleon, id est, excellens dicitur, quod in acutioribus et idcirco excellentioribus uocibus inueniatur. Et hec quinque tetrachorda pari modo semitonio et duobus tonis adimplentur.

 6. Sed, his breuiter libatis, ad consonantiam ueniamus. Consonantia est diuersarum uocum concentus suauiter et uniformiter accidens auribus, ut si in lira uel alio aliquo musico instrumento diligenter tensis et remissis neruis, primam et quartam, seu primam et quintam, uel primam et octauam simul ferias uocem: quarum prima, que et minima, diatessaron dicitur; secunda diapente, tono maior; tertia ex his duabus compacta diapason; quarta diapason et diapente; quinta bis diapason, uel disdiapason. Quibus si secundum Ptolomei rationabile iudicium diapason et diatessaron adiicias; sex habebis consonantias. Sed cum hec et nomen et diffinitionem sui generis recipiat, cur excludatur, ratio  non apportat. Nam si equus est substantia animata sensibilis, pro certo speciebus intererit animalis: quod si diapason et diatessaron est diuersarum uocum concentus suauiter et uniformiter accidens auribus, iure interponetur consonantie speciebus; sed eam hoc esse nemo negare poterit; igitur consonantiis intererit. Prima ergo, quam diatessaron diximus, in sesquitertia proportione consistit: ut si ternario conferatur quaternarius. Diapente uero in sesquialtera: ut si quaternario conferatur senarius. Diapason in dupla: ut si predicto ternario idem senarius. Diapason et diatessaron in duplici sesquitertia; ut si eidem senario quatuordecim. Diapason et diapente in tripla: ut si sepedicto senario decem et nouem. Bis diapason in quadrupla: ut si eidem  senario contuleris XXIu. Sed nos earum alium non querimus ordinem, nisi secundum monochordi exarationem, et simpliciorem numerum, uerbi gratia  collationem. Cuius rei talem habeas subscriptionem.
[Figure: [Subscriptio] 14Kb]

 Nemo autem existimet idem esse diatessaron quo sesquitertium, diapente quod sequialterum, diapason quod duplum. Nam quod arithmetici sesquitertium dicunt, musici diatessaron, quod sonat de quatuor: quod sub quaternis uoculis talis proportio contineatur: Diapente de quinque, quod sub totidem contineatur. Diapason de omnibus; uel quod harum duarum omnes uoces contineat, uel, quod melius puto, omnium uocum discrimina in se concludat. Nam septem duntaxat sunt uocum distantie, uidelicet A B C D E F G. quod si octauam, que est H, tetigeris, eamdem inuenies prime. Unde nullius scientie ignarus inquit uirgilius:

 Obloquitur numeris septem discrimina uocum.

Aliarum autem nomina hec scienti sunt manifesta

7. Nunc his pretaxatis, species earum ostendamus. Diatessaron, que minima est, tres tantum habet species, una minus quatuor uoces: quarum prima constat tono semitonio et tono, que est A B C D. secunda forma est B C D E. quod est semitonium et ditonum. Tertia C D E F. quod est ditonum et semitonium; et sic per quaternas per omnem chordarum seriem computando, excepto inter F et M, et I et P. has alternatim tres formas te scias inuenturum. Diapente uero, que unam plus uocem, unam plus habet et speciem: quarum prima est D E F G H. Secunda E F G H M. Tertia F G H M N. Quarta G H M N O. Has si diligenter inspicias, tonorum  et semitoniorum positiones inuenies diuersas, et per seriem uocum alternatim dispositas, exceptis tribus locis: uidelicet inter B. et F. et E. et I. et M. et Q. Diapason autem, quoniam his duabus consonantiis completur, tot habebit formas, quot sub his amplectuntur. Septem igitur continet species, pro diapente quatuor, pro diatessaron tres; quarum prima inter A. et H. continetur. Secunda a B ad M. porrigitur. Tertia C et N. terminatur. Quarta a D ad O. protenditur. Quinta E et P. limitatur. Sexta ab F ad Q. intenditur. Septima ab R ad G. remittitur. Quas omnes, si tonorum et semitoniorum situm inspexeris, a se inuicem distantes uidebis.  Quod si octauam ad H per M et N. intendendo ad S. adieceris, a prima non dissentire uidebis. Quod si ab H. per I et K, ad S. ascenderis, eamdem quinte notabis. Sic ergo diapason septem habet species, unam minus quam uoces, in quibus septem modorum diuersa sit positio, quod sequens expediet ratio.

8. Septem tantum, secundum diapason species, modos primum fuisse, sed Ptolomeum octauum superaddisse, Betium in Musicis tradidisse nouimus: quorum nomina diuersitatemque, quoniam breuitatem et simplicitatem promisimus, secundum ecclesiasticum usum expediamus. Octo cantionum modis, quos abusiue tonos uocat, ecclesiasticus ordo utitur, quorum quatuor excellentiores uoces monochordi sortiti, sic uocantur: Autentus protus, id  est, primus magister: autentus deuterus, id est, secundus magister: autentus tritus, id est, tertius magister: autentus tetrardus, id est, quartus magister. Autentos enim Greci magistros dicunt, quasi auctoratos, id est, auctoritate preditos, uidelicet quorum auctoritas precellit. Unde a comparatione altioris gradus hos modos ita uocari obtinuit usus. Alii uero quatuor inferiora loca possidentes sic uocantur: Plagis proti, id est, lateralis primi, subauditur autenti, quasi sub latere eius contineatur, et inferior sit: simili ratione Plagis deuteri, Plagis triti, Plagis tetrardi. Sed nos eorum regulas dantes, latinis utamur nominibus, et excelsiores magistros, inferiores uero discipulos appellemus.

 Sed antequam eorum intensiones uel remissionem incipiamus, finales omnium neruos ostendamus. Quatuor sunt uoces, que uocantur finales, quod in unaqualibet regulares finiantur cantiones, D E F G. id est, lychanos hypaton, hypate meson, parhypate meson, lychanos meson; que idcirco ex omnibus electe sunt finales, quod inter septem uocum discrimina inueniantur sonoriores: extra quas si uel uetus uel noua cantio fiat, irregularis sine dubio iudicetur. Cantus igitur primi magistri eiusque discipuli D. finitur: secundi eiusque discipuli E: tertii eiusque discipuli F: quarti eiusque discipuli E: tertii eiusque discipuli F: quarti eiusque discipuli G. Et primum magistrum primum modum appellamus, eius discipulum secundum: secundum magistrum  tertium, eius discipulum quartum: tertium magistrum quintum: eius discipulum sextum: quartum magistrum septimum, eius discipulum octauum.

Sed quoniam nomina et finales eorum diximus, intensionis et remissionis limites aperiamus. Primus magister ascendit ad P. et descendit ad A. eius uero discipulus intenditur ad II uel M. et remittitur ad idem A. Secundus magister ascendit ad Q. et descendit ad B. Eius discipulus intenditur ad Q. et remittitur ad idem B. Tertius magister ascendit ad R. et remittitur ad C. cuius discipulus intenditur ad O. et descendit ad idem C. Quartus magister intenditur ad S. et descendit ad D. cuius discipulus intenditur ad P. et remittitur ad idem D. Hec est enim intensionis  eorum antiqua regula et remissionis, quod probari potest in multis cantilenis. Si autem susum uel iusum hos limites excedant, nemo contendat, quod emendari non debeant. Sed Iuniores subtilius et acutius diiudicantes, et certius legaliusque discriminantes, non ex toto consentiunt, nec ex toto dissentiunt: aiunt enim, inter modos esse certas oportere differentias, ut, cuiuscumque sint, cognoscere possimus cantilenas. Sed si primus modus remittatur ad A. secundus uero ab M. ad idem descendat A. si inter H. et A. cantus non excedens componatur, et in D. finali utriusque regulariter terminetur, incertum est, cui potius deputetur. Pari modo, si tertius  a Q. deponatur ad B. quartus uero ab N ad idem remittatur B. cantus, qui intra M. et B. compositus est, finitur  cuius potius duorum sit, incertum habetur. Idem contingit in ceteris: ad quam incertitudinem propulsandam Iuniorum comprobamus regulam, cuius quoniam est probabilior tractatus, fiat diligentior.

Finales, uti prediximus, seruentur. Intensiones uero et remissiones aliquantulum uarientur. Primus modus intenditur ad O. raro autem ad P. descendit ad C. continens quartam inter D et O diapason formam, supra uero et infra chordam. Secundus modus ascendit ad H. raro autem ad M. uel I. remittitur ad A. possidens primam inter A. et H.  diapason speciem, supra uero rarenter uocem: et hi sunt primus magister eiusque discipulus. Magistri autem cantus incipitur sex neruis, scilicet C D E F G H. habet uero cola et commata, id est, membra et incisiones, quas distinctiones cantus appellamus, in eisdem. Cantus discipuli habet principia legalia quatuor, A B C D. a multis uero usitata sex, in quibus etiam cola et commata, A B C D E F. Quodsi primi cantus C uel D uel E uel F. inceperis, non minus quam ad H intendas, ut cuius sit modi, ascendendo discernas. Si uero secundi cantum in eisdem inceperis, non minus quam ad B. deponas, ut, cuius sit, demittendo ostendas. Sed in eo quidem iudicio quatuor tantum principia unicuique dabuntur discipulo.

 Tertius modus intenditur ad P., raro autem ad Q. descendit ad D., habet principia cantus et distinctiones sex, D E F G H M possidens quintam inter E et P. diapason speciem, supra uero et infra uocem. Quartus modus ascendit ad M. raro autem ad N. dimittitur ad B. continens secundam inter B. et M. diapason formam, supra uero chordam: cuius cantus secundum multos sex neruis incipitur, legaliter uero quatuor B C D E. et sex distinguitur B C D E F G uel H. Et hi sunt secundus magister, eiusque discipulus. Quod si magistri cantum D uel E. inceperis, non minor quam ad O. sit modus intensionis. Si discipuli, non minor quam ad C. depositionis, ut cuius modi sit, intendendo uel remittendo discernas.

 Quintus modus intenditur ab E ad Q. raro autem ad R. continens sextam inter F et O. diapason speciem, supra uero et infra uocem: cuius cantus principia et distinctiones sunt sex, E F G H M N. Sextus modus ascendit a C. ad N. rarenter uero ad O. possidens tertiam inter C et N diapason formam, supra uero chordam: cuius cantus legalia principia sunt quatuor C D E F. distinctiones sex C D E F G H. Et hi sunt tertius magister eiusque discipulus. Si magistri cantum E uel F. ad R. rarenter autem ad P.  sit minimus modus intensionis: discipuli uero ad D. remissionis, ut cui imputari debeat, tali differentia patefiat.

 Septimus modus intenditur ab F. ad R. rarenter autem ad S. continens septimam inter G. et R. diapason speciem, supra uero et infra uocem. Huius cantus principia et distinctiones sunt sex F G H M N O. Octauus modus ascendit ad O. raro autem ad P. possidens quartam a D ad O. secundum primum magistrum diapason formam, supra uero chordam. Huic N. Ptolomeus annexuit. Et quia diapason octaua specie caret, quartam ut primus obtinuit:  qui quamuis eamdem teneat speciem, diuersam habet finalem, et non eamdem ad C. remissionem. Huius cantus initia ut aliorum discipulorum legalia sunt quatuor, D E F G. distinctiones sex, D E F G H M uel I. Et hi sunt quartus magister eiusque discipulus. Si magistri cantum F uel G. inchoaueris ad Q. sit minimus modus intensionis, discipuli uero, cause supradicte differentie, ad E remissionis.





ANONYMI II TRACTATUS DE MUSICA

 Quinque sunt consonantie musice, Diatessaron, que et sesquitertia dicitur: Diapente, que et sesquialtera: Diapason, que et dupla uocatur: Diapente et Diapason, que et tripla nuncupatur: Bis diapason, que et quadrupla. Duas harum, id est, diatessaron et diapente in frequentiori usu tenemus; tertia, id est, diapason raro utimur, ceteras in nostris cantilenis non adhibemus. Diatessaron igitur uocum quidem est quatuor; quia quatuor chordarum est, sed tamen interuallorum trium: Constat ex duobus tonis et semitonio minore. Est autem tonus quod et sonus; semitonium uero est maius et minus. Semitonium autem dicitur, quod non dimidius sit tonus, sed quia non sit perfecte tonus. Diapente uero uocum est quinque, quia quinque chordarum est, interuallorum  quatuor, quia constat tribus tonis et semitonio minore. Diapason rursus constat ex diatessaron et diapente, id est, ex quinque tonis et duobus semitoniis minoribus, qui non impleant tonum.

He igitur tres principales consonantie, diatessaron uidelicet, diapente ac diapason in decem et octo chordis per tetrachorda et pentachorda et octochorda apte distinguuntur. Nam omne quod est tetrachordum resonat consonantiam diatessaron; sunt enim quinque principalia tetrachorda, hypaton uidelicet, meson, synemmenon, diezeugmenon, hyperboleon: que in diatonico genere melorum resonant consonantiam diatessaron. Tria siquidem sunt genera melorum, diatonon scilicet, chroma et  enarmonium; sed diatonon durius et naturalius est ceteris: unde quasi repudiatis aliis hoc usitatius habetur. Dicitur autem diatonum, quod in omni tetrachordo per tonum ac tonum et semitonium progrediatur. Habet autem hec eadem consonantia diatessaron tres species: Primam uidelicet, qua per tonum ac tonum semitoniumque progreditur: Secundam uero, qua per tonum semitonium ac tonum modulatur: Tertiam quoque, qua per semitonium tonum ac tonum canitur. Diapente autem consonantia distinguitur per pentachorda, que et ipsa quatuor habet species. Et prima progreditur quidem per tonum tonum semitonium et tonum: Secunda per tonum semitonium tonum ac tonum: Tertia per semitonium et tres tonos continuos: Quarta per  tres continuos tonos et semitonium. Diapason quoque consonantia distinguitur per octo chordas. Constat enim, ut dictum est, ex quinque tonis et duobus semitoniis minoribus, continens uidelicet in se diatessaron et diapente. Habet autem et ipsa species septem, que quoniam in raro usu habentur, breuitatis causa a nobis pretermittentur.

Nomina autem chordarum, in quibus he consonantie distinguuntur, hec sunt. Prima et grauissima omnium est proslambanomenos, duplici ratione immobilis, uel quia scilicet fundamentum est reliquarum uocum, uel quia in tribus generibus melorum, diatonico uidelicet, chromatico et enarmonio, sono et nomine permanet uniformis. Ad quam obtinet toni proportionem sequens hypate hypaton, et  ipsa similiter duplici ex causa immobilis: uel quia scilicet in tribus generibus est consimilis, uel quia a prima precedente ad tertiam sequentem sine hac non potest cantilena intendi, neque a tertia sequente ad primam sine hac remitti. Tertia namque sequens post has est parhypate hypaton, nec in totum mobilis, nec in totum immobilis: quia in diatonico quidem et chromatico genere uniformis habetur, in enarmonio uero uariatur. Et rursus a precedente secunda ad sequentem quartam sine hac tertia potest cantus intendi, uel a quarta consequente ad secundam precedentem remitti. Est itaque semitonii inter hypate hypaton, et parhypate hypaton. Post has itaque consequitur quarta lychanos hypaton  mobilis per omnia, quia uidelicet in tribus generibus uariatur, et ab inferioribus ad superiora, uel a superioribus ad inferiora sine hac facilis patet in intensione uel remissione modulandi uia. Est autem tonus inter parhypate hypaton et lychanos hypaton. A prima igitur proslambanomenos ad quartam lychanos hypaton intenditur consonantia diatessaron, et ab eadem quarta ad primam per tonum et semitonium et tonum remittitur.

Quinta dehinc subsequitur hypate meson immobilis, sicut et hypate hypaton, tono quidem distans a lychanos hypaton, ad hypate hypaton autem resonans consonantiam diatessaron, ad proslambanomenos quoque symphoniam diapente, siue a superioribus ad inferiora remittatur cantilena, siue ab  inferioribus ad superiora intendatur. Deinde sexto loco ponitur parhypate meson, nec in totum mobilis, nec in totum immobilis, sicut et parhypate hypaton; et ipsa quoque semitonio differt ab hypate meson. Sed ad parhypate hypaton obtinet symphoniam diatessaron intensam uel remissam. Septimo denique ordine succedit lychanos meson, per omnia mobilis, sicut et lychanos hypaton; que a parhypate meson quidem tono distat, ad lychanos hypaton autem diatessaron resonat, ad parhypate hypaton uero diapente concrepat. Octauo deinceps loco collocatur mese, que est media superiorum et inferiorum, immobilis et ipsa sicut et proslambanomenos; quia nec a superioribus uocibus ad inferiores peruius descensus, nec ab inferioribus ad superiores  sine hac facilis patet ascensus. Et hec rursus a lychanos mesen distans tono ad hypate meson uero facit consonantiam diatessaron, ad lychanos hypaton autem diapente, ad proslambanomenos quoque resonat diapason. Ubi aperte datur intelligi, quod supradictum est, diatessaron et diapente in diapason contineri. Nam a mese in hypate meson inuenitur missa diatessaron, et ab hypate meson in proslambanomenos diapente remissa: itemque diapente remissa a mese in lychanos hypaton, et ab eadem in proslambanomenos remissa diatessaron; conuersimque a proslambanomenos in lychanos hypaton intensa diatessaron, et ab eadem in mese intensa diapente; rursusque a proslambanomenos in hypate meson intensa diapente, et ab eadem in  mese intensa diatessaron. A mese igitur in proslambanomenos remissa diapason.

Deinde sequuntur duo tetrachorda partim synemmenon partim diezeugmenon; sed synemmenon tetrachordum coniungitur cum mese per semitonium, quod est inter mese et trite synemmenon: diezeugmenon autem tetrachordum disiungitur a mese per tonum, qui est inter mese et paramese. Unde et illud appellatur synemmenon, id est, coniunctarum; istud uero diezeugmenon, id est, disiunctarum. Si igitur a mese, que est octaua, intendas semitonium, occurret nona trite synemmenon, nec in totum mobilis, nec in totum immobilis, faciens ad parhypate meson consonantiam diatessaron. A qua si rursus intendatur tonus, occurret decima, parahete synemmenon,  mobilis per omnia, et facit diatessaron ad lychanos meson per tonum semitonium et tonum; ad parhypate meson uero resonat consonantiam diapente. Post hanc quoque intenso tono sequitur nete synemmenon undecima, que ad mesen quidem resonat consonantiam diatessaron, ad lychanos uero meson diapente. Si autem a mese quis intendat tonum, occurret paramese, que relicto tetrachordo synemmenon quasi post mesen uidetur esse nona, sed hoc aptato comprobatur esse duodecima. Est autem immobilis et ipsa sicut et hypate hypaton, ad quam uidelicet ipsa facit consonantiam diapason. Hec eadem quoque paramese ad hypate meson quidem remittit consonantiam diapente per  tres tonos continuos et semitonium, sed ad parhypate meson non ualet remittere diatessaron; unde et remota uidetur a tetrachordo meson, et omnimodis est contraria trite synemmenon, adeo, ut si utralibet harum in cantu proferatur, altera nullatenus inferatur. Ab eadem paramese intenso semitonio consequitur decima tertia trite diezeugmenon, nec in totum mobilis nec in totum immobilis, sicut et parhypate hypaton, ad quam hec ipsa facit consonantiam diapason. Et est ea ipsa consona paranete synemmenon, nomine tantum discrepans ab ea, et quod a mese ad hanc fit intensio per tonum et semitonium, ad illam uero per semitonium et tonum. Ab eo rursus intenso tono occurret decima quarta paranete diezeugmenon mobilis per  omnia, sicut et lychanos hypaton, ad quam ipsa facit consonantiam diapason. Hec eodem suo sono sonorumque proportione equiparat nete synemmenon. Nam sicut a mese ad illam intenditur diatessaron per semitonium tonum et tonum, sic et ad istam per tonum semitonium et tonum. Remittit hec etiam sicut et illa, consonantiam diapente ad lychanos meson. Item ab eadem paranete diezeugmenon intenso tono sequitur decima quinta nete diezeugmenon, immobilis sicut et hypate meson, ad quam ipsa reddit consonantiam diapason. Resonat autem hoc tetrachordum a paramese inchoatum, sicut et reliqua, consonantiam diatessaron. Cui addito tono quidem inter mese et paramese fit consonantia diapente. Huic aptatur tetrachordum hyperboleon:  intenso enim semitonio a nete diezeugmenon nascitur decima sexta trite hyperboleon, nec in totum mobilis, nec in totum immobilis, sicut et parhypate meson, ad quam ipsa resonat consonantiam diapason. Ab ea quoque intenso tono succedit decima septima paranete hyperboleon mobilis per omnia, sicut et lychanos meson, ad quam ipsa facit consonantiam diapason. A qua rursus intenso tono subsequitur decima octaua nete nete hyperboleon, immobilis sicut et mese, ad quam ipsa reddit duplicem sonum. Quemadmodum enim proslambanomenos ad mesen intendit diapason, ita mese ad nete hyperboleon. Unde et proslambanomenos ad nete hyperboleon facit bisdiapason, que et quadrupla nuncupatur. Sed hec, ut dictum est, in nostris  cantilenis non adhibetur.

Ex supradictis igitur speciebus consonantiarum nascentur octo modi siue tropi, per quos omnis cantus moderatur. Horum primus et omnium grauissimus uocatur hypodorius, secundus hypophrygius, tertius hypolydius, quartus dorius, quintus phrygius, sextus lydius, septimus mixolydius uel hyperdorius, octauus hypermixolydius. Et primus quidem superatur a secundo in cacumine tono: secundus autem a tertio tono: tertius uero a quarto semitonio: quartus quoque a quinto tono: quintus autem a sexto tono: sextus uero a septimo semitonio: septimus autem ab octauo tono: quod in monochordi partitione in promptu est uidere, ubi  ea, que est mese hypodorii, equiparat in sui dispositione lychanos meson hypophrygii, et perhypate meson hypolydii, nec non hypate meson dorii. Mese autem hypophrygii est paramese hypodorii: mese quoque hypolydii est trite diezeugmenon eiusdem hypodorii: itemque mese dorii est paranete diezeugmenon eiusdem hypodorii; distat igitur mese dorii diatessaron consonantia  . Sicque sequentes tropi sese alterutrum in acumine superant, ut nete hyperboleon hypodorii inueniatur, mese hypermixolydii; facitque eadem hypermixolydii ad dorii mesen consonantiam diapente, ad mesen uero hypodorii resonat consonantiam diapason; siquidem ea ipsa, que est media primi, est et prima octaui. Quocirca plerumque contingit, ut  cantus eminentiorum troporum a sui status rectitudine resoluantur in chordas inferiores. Ex his itaque quatuor dicuntur authentici, id est, magistri uel principales: eisque uicissim supponuntur alii quatuor, qui uocantur plagi, id est, laterales uel particulares  .

Indicis a summo capiens exordia primus
In minimi primo flexu postrema reponit,
Que sedes stat principium finisque secundi,
Tertius a summo rursum capit indicis ortum.
In summo finem distinguens auricularis.
Hic caput et finis quarti dinoscitur esse.
Indicis in medio quintus sumit caput artum,
Et medii finem modulaminis aptat in unque:
Qui locus exortum sexti finemque tuetur.
 Indicis hinc radix septeni perficit ortum.
Summus apex medii cuius postrema resumit,
Octauus hac sede caput finemque reponit.

 Prius diuidenda est tota linea in quatuor partibus per tria puncta semper a dextero latere procedens, id est, a dextra magada. In primo puncto pone P. que chorda uocatur nete hyperboleon. In secundo pone H. et uocatur mese. In tertio D. et uocatur lychanos hypaton. In quarto autem pone A. uel in sinistra magada, cuius chorda proslambanomenos. Deinde diuide per octo partes usque ad P. et pone nouem usque ad O. et erit tonus, cuius chorda uocatur trite hyperboleon: et iterum octo partes usque ad O. et nouem usque ad N. et erit tonus; chorda eius uocatur trite hyperboleon. Et hec sunt sesquioctaue proportiones. Deinde diuide usque ad P. in tres partes, et in quarta pone M. et erit symphonia diatessaron; chorda eius uocatur  trite diezeugmenon. Diuide iterum in duas partes usque ad P. et in tertia pone I. et erit symphonia diapente; chorda eius uocatur paramese. Porro diuide ab I. usque ad H. et in horum medio superpone figuram trite, cuius chorda uocatur trite synemmenon. Item diuide usque ad I. in duas partes, et in tertia pone G. et iterum erit symphonia diapente, cuius chorda uocatur lychanos meson. Diuide iterum in duas partes usque ad H. et in tertia pone F. cuius chorda uocatur parhypatemeson. Diuide iterum in duas partes usque ad I. et in tertia pone E. cuius chorda uocatur hypate meson. Item diuide usque ad F. in tres partes, et in quarta pone C. et erit symphonia diatessaron, cuius chorda uocatur parhypate hypaton. Diuide item usque ad E.  in tres partes, et in quarta pone B. cuius chorda uocatur hypate hypaton  .





ANONYMI III FRAGMENTUM MUSICES.

 Ab omni superparticulari si continuam ei superparticularem quis auferat proportionem etc. Ac si dixisset: Si minor proportio de maiore detrahatur proportione, id, quod relinquitur, geminatum non efficit integritatem minoris proportionis, que aufertur. uerbi gratia: Tolle diatessaron, de diapente, id est, duos tonos et semitonium de tribus tonis et semitonio, et remanet tonus: qui geminatus non efficit integrum diatessaron, remanet enim semitonium. Iterum sesquiquarta auferatur de sesquitertia, remanet semitonium: nam sesquiquarta duobus tonis constat. Ipso semitonio triplicato sesquitertia non peruenit ad integritatem sesquiquarte. Idque in ceteris, hoc est, sesquiquinta tollatur de sesquiquarta,  quarta, remanet diesis, id est, quarta pars toni: nam sesquiquinta constat ex tono, et semitonio et diesi. Diesis autem quadruplata, quia sesquiquarta est, tonum integrum efficit, et remanet semitonium et diesis, uel ulterius. Sed tamen si hoc feceris in arithmeticis proportionibus, usque ad infinitum progreditur. Nam si sesquitertium de sesquialtero tollas, quod remanserit, si duplicaueris, ad sesquitertiam usque proportionem peruenire nequibit, quoniam sesquioctaua proportio, que remanet; duplicata integritatem sesquitertie implere non poterit. Quod probari potest etiam in sesquiquarta et sesquiquinta.

Ab omni superparticulari si continuam ei superparticularem  quis auferat proportionem. Quod dicit, his exemplis probari potest. Sit propositus terminus unus et idem, ad quem aptetur sesquialtera et sesquitertia proportio. Hic sit uI. ad quem uIIII. sesquialter est, uIII. uero sesquitertius: qui disponantur hoc modo. uI. uIII. uIIII. Et quoniam he due proportiones continue superparticulares sunt, in tribus terminis constitute uI. uIII. uIIII. auferamus primum terminum, ad quem uIII. est sesquitertius, uIII. sesquialter, remanet uIII. et uIIII. qui sesquioctaui sunt. Sed sesquioctaua proportio non est medietas minoris proportionis, id est, sesquitertie; quoniam duplicata non efficit eam, sed minor est. Duplicemus igitur sesquioctauam proportionem, et sint tres numeri ita dispositi, qui a proportione  uIII. et uIIII. non recedant, fiantque octies uIII. et octies uIIII. et nouies uIIII. id est, LXIIII. LXXII. LXXXI. uel duo, quoniam primus ad secundum et secundus ad tertium sesquioctauam constituunt habitudinem; sed tertius ad primum minus est quam sesquitertius. Non est ergo sesquioctauus medietas sesquitertii. Et in omnibus superparticularibus continuis hoc speculandum est, quoniam si minor a maiore subtrahitur, id quod relinquitur, minus est medietate subtracte proportionis, quoniam duplicatum non ei cequatur, quod monstrat subiecta descriptio. Huius descriptionis hec ratio est X. et uII. et X. et uIII. sesquiseptimam decimam proportionem inter se habent, que sola sesquiseptima decima in sola unitate intelligitur. Si iterum alteram sesquiseptimam  decimam proportionem addidero, erunt II. et si II. addam super X. et uII. id est, bis sesquiseptimam decimam, erunt X. et uIIII. qui X. et uIIII.  non statuunt sesquioctauam proportionem ad X. et uII. nam deest octaua pars unitatis, et ex hoc intelligitur, quia non faciunt due sesquiseptime decime tonum integrum. De X. et uII. II. et octaua pars unius sunt octaua pars, qui duo et octaua pars uni si addantur et X. et uII. fiunt X. et uIIII. et octaua pars unitatis ad X. et uII. sesquioctauus. Est autem hec ratio necessaria primo capitulo sequentis libri.

Si superparticularis proportio binario multiplicatur, id quod fit, neque superparticulare est neque multiplex etc.  . Binario dicitur multiplicari proportio, quando ea duplicatur, et qualis sit prima talis est et secunda: id est, quemadmodum habet se primus terminus ad secundum, sic secundus se habet ad tertium. Sit superparticularis proportio, ut IIII. ad uI. hec quoniam  una est, binario multiplicetur: bis enim unum II. fiunt. Oportet ergo, ut sunt IIII. ad uI. sic esse uI. ad alium quemlibet numerum, hic sunt uIIII. duo, quoniam nouem ad IIII. nec multiplex est, nec superparticulare. Quod si id, quod ex tali multiplicatione nascetur, neque multiplex est neque superparticulare: tamen illud, quod multiplicatum est, uel superparticularis uel alterius generis, non uero multiplicis . Quod ex priori multiplicatione natum est, duplex sesquiquartus est, ut sunt uIIII. ad IIII. id neque multiplex neque superparticulare est, sed multiplex superparticularis. Et quod binario multiplicatum est, multiplicis generis, non est, sed uel superparticularis uel alterius generis. At hic neque multiplicis neque alterius, sed diffinite superparticularis  est multiplicata sesquialtera proportio. Est uero hec ratio necessaria decimo capitulo huius libri.





MENSURA MONOCHORDI BeTII
Ex codice Benedicto-Burano Sec. XII.

 Totum monochordum partire inprimis in quatuor, et in initio monochordi pone F. et in primo passu fac B. in secundo F. mese, in tertio F. quartus finit. Tunc a fine fac tres passus in ultimum F. duo in acutissimum, et in quarto passu habes c. superius. Item a fine fac duos passus in eamdem F. et in tertio habes b. superius. Tunc ab eadem b. fac ad finem quatuor passus, quorum primus finit in superius e. item a fine fac duos passus in eamdem e. et retro in tertio habes a. superius. Tunc ab eodem a. fac ad finem quatuor passus, quorum primus terminabitur in D [d]. superius. A fine fac tres passus in C [c]. superius, et retro in quarto habes G [g]. superius. A fine fac duos passus in D [d]. superius, et retro tertium G. synemmenon. Postea duplica spatium uniuscuiusque  littere in suum equiuocum, id est, fac unum passum a fine, id est, ab acumine in unamquamque litterarum superiorum, secundum passum in suum cognominem grauem.



MENSURA MONOCHORDI.
Ex Cod. S. Blas. sec. XII.

Monochordum disparaturus totam epiphaniam in nouem partes distribue, et in primo puncto sinistre partis F notato, in secundo A. in quarto D. in quinto F. in sexto A [a]. in septimo D [d]. in octauo a [a]. Item usque A. in nouem disparetur linea, et proueniet in primo ab A. secundo B. in tertio E. in quinto [Figure: [Symbol] 1Kb] . quadratum, in sexto e. in septimo [Figure: [Symbol] 1Kb] [[Figure: [Symbol] 1Kb] ]. Item tota epiphania in quatuor resoluta in sinistro secunde partis puncto  dat C. in tertio, G. in quarto. Item usque G. in quatuor distributa redditur c. usque E. quadripartita in secundo puncto b. molle, in tertio F. ab F. quadripartita ad finem facit b [b] synnemmenon modernum ab g. tripartita dat d [d] ab c. bipartita c [c].


Finis.



DE MENSURA MONOCHORDI.
Ex eodem cod. msc. S. Blas. sec. XII.

Si regularis monochordi diuisionem secundum authenticam Betii institutionem scire uolueris, simplici hanc sermone tibi studebo patefacere. Cum ergo in utramque partem monochordi magadas  posueris, totam eius longitudinem inter magadas, per quatuor equa partire, et his punctis seu his litteris conuenit notare F. B. F. F. C. Deinde quartam partem, que ad dextram diuidenti occurrit, id est, F. Z. per octo diuide, et nonam eidem adde, ibique E. pone, scilicet ut E. Z. sesquioctaua proportione, id est, tono distet. Rursus E. Z. per octo diuide, et octauam adiiciens D. signato, secundumque tonum habeto. Postea pristinam quartam partem, id est, F. Z. per tria diuide, et tria eidem adde, ibique C. pone, eritque C. Z. ab. F. Z. sesquitertia proportione distans uel epitrita, id est, diatessaron consonantia, a D. Z. uero semitonio. En habes tetrachordum hyperboleon, constans tono, tono, semitonio. Exin B. quod a C. tono conuenit distare,  siue octaua C. Z. eidem addita, id est, sesquioctaua, siue in E. Z. ipsi adiecta, id est, epitrito, seu dimidia F. Z. superaucta, id est, hemiolio uel sesquialtero, quod resonat diapente symphoniam, poteris inuenire. Itidem A. quod tono distat a B. siue per octauam, sesquioctauum ipsi, siue per tertiam D. Z. sesquitertium, seu per mediam E. Z. sesquialterum eidem facito. Confestim G. quod semitonio distat ab A. per tertiam partem ei prepone C. Z. sesquitertium illi facere, ibique secundum tetrachordum diezeugmenon, item tono, tono, ac semitonio constans conuenit finire: sicque tonum usque ad secundum F. in medio monochordi positum inuenies remanere. Hoc in loco tetrachordum synemmenon debes innectere, cuius acutissima chorda supradicto B.  connexa est; secunda predicto A. tertiaque ab A. tono, et a secundo F. semitonio distare debet, siue per octauam A. Z. sesquioctauam illi facias, seu per mediam D. Z. hemioliam ac sesquialteram eidem reddas. Quo peracto et hoc tetrachordum tono, tono ac semitonio usque ad secundum F. perspicies constare. En diapason consonantiam a priori F. usque secundum in dupla proportione constantem finiuimus. Huic aliud diapason usque in tertium F. eadem a secundo F. mensurandi ratione, eadem litterarum redeunte positione, eodem tonorum ac semitoniorum ordine debes subiungere E. si quidquid ab F. tono distat, uel per octauam E. Z. adiecta nona, uel per tertiam A. Z. adiecta quarta, uel per  dimidium B. Z. addita tertia, uel duplicato altero E. Z. debes inuenire. D. uero, quod ab E. tono distat, uel per octauam E. Z. addita nona, uel per dimidiam A. Z. addita tertia, seu per duplicationem alterius D. Z. Deinde C. quod semitonio distat a D. siue per tertiam F. Z. quarta apposita, siue per dimidiam G. Z. addita tertia, seu per duplicationem alterius C. Z. reperies. Sicque et hoc tetrachordum meson ab F. usque C. tonum tonum ac semitonium uti priora constat habere. Postea B. quod tono distat a C. in quarta totius parte monochordi positum occurrit, quamuis et aliter multimodis inueniri possit. A. uero, quod item tono differt a B. uel per octauam B. Z. nona superacuta, siue per tertiam D. Z. quarta iuncta, seu per dimidiam E. Z. tertia ad  acuta, seu per duplicationem alterius A. Z. quere. Exin G. quod semitonio distat ab A. uel tertia C. Z. quarta adiuncta, seu per duplicationem alterius G. Z. inuenies, et hoc tetrachordum hypaton a C. usque in G. in tono tono ac semitonio, uti priora, consummabis. Adhuc restat tonus a C. usque in tertiam F. in quo secundum diapason finitur, et totius mensura monochordi in diatonico melorum genere plene perficitur. Sed ut hanc mensuram facilius possis memoria tenere, breuiter uniuersalem de supradictis regulam non grauemur subponere. Quicumque soni tono inuicem respondent, sesquioctauo seu epogdos eos interuallo secerne: id est, acutiorem seu breuiorem chordam per octo equa diuide, et nona grauiorem seu longiorem facias superare, ut  minor octo portes, nouem maior obtineat.

Quicumque soni diatessaron symphonia inuicem constant, in duobus tonis et semitonio epitrito seu sesquitertio distant interuallo, minor chorda tres partes, maior quatuor habet. Quicumque soni diapente symphonia, id est, tribus tonis et semitonio concordant, hemiolia seu sescupla siue sesquialtera proportione differunt, minor quippe chorda duas partes, maior obtinet tres. Quicumque soni diapason symphonia consonant, id est, quinque tonis et duobus semitoniis, distant diplasio, id est duplo constant, minor H. chorda duplicata maiorem creat. In hac H. diapason symphonia septem uariarum discrimina constant uocum. Octaua eadem que et  prima est: ideo etiam superius mensuram monochordi septenis tantum litteris in diatonico genere designantes notauimus. Sed si chromaticum genus et enarmonicum etiam mensurari uolueris, in uno tetrachordo diatonici generis generaliter poteris doceri. Ad metiendum quippe chromaticum sume minimum et acutissimum in quolibet tetrachordo diatonici generis tonum, et eum in duo diuide, sicque circinum in sequentem tonum maiorem uerte, sicque tria semitonia, facto signo, simul complectere, et duo reliqua semitonia ex tetrachordo lineis distingue.

Ad metiendum uero enarmonicum duos continuos diatonici generis tonos complectere, et sequens tantum semitonium in duo equa, facta linea, distingue,  et sic in omnibus tetrachordis diatonici generis duo hec genera metire.



ITEM AD MONOCHORDUM REGULA.

Organalis mensura hoc exigit, ut infra finales tonus sit, supra ditonus, id est ab A. in G. que huiusmodi disponitur. Inscribo A. in quocumque loco uoluero, in fronte uel in medio monochordi, sed melius in medietate grauium et acutarum, et ab eodem A. facio quatuor passus ad dexteram in finem, et primus passus terminabit in D. reliqui uacant. Iterum ab eodem A. intendo ad finem tres passus, quorum primus terminabit in E. reliqui uacant. Remitto a fine in eamdem E. tres passus, quartum in B. intendo ab eadem B. in finem tres passus, et primus finit in F. reliqui uacant. Remitto a fine in idem F. tres  passus, quartum in C. Intendo a C. in finem tres passus, et primus finit in C. Intendo a D. in finem quatuor passus, et primus terminabit in S. synemmenon, et finita est mensura.



MENSURA GUIDONIS
Ex Cod. Benedicto-Burano sec. XII.  :

Cum primum a G. ad finem nouem passibus monochordum partiris, primus passus terminabitur in A. secundus uacat, tertius in D. quartus uacat:  quintus in a. superius, sextus in d. septimus in a. reliqui uacant.

Item cum ab A. ad finem nouennis partiris, primus passus terminabitur in B, secundus uacat, tertius in E. quartus uacat. Quintus in quadrum [Figure: [Symbol] 1Kb] . Sextus in e. septimus in [Figure: [Symbol] 1Kb] . reliqui uacant.

Tunc a G. ad finem quaternis diuidas, et primus terminabitur in C. secundus in G. tertius in g. quartus finit.

Similiter a C. quaternorum passuum ad finem, primus terminabitur in F. secundus in c. tertius in e. quartus finit.

Ab F. autem quaternorum passuum ad finem, primus terminabitur in b. rotundum, secundus in superius f. reliqui uacant.

 A. b. rotundo ad finem duorum passuum prior terminabitur in excellens rotundum b. A. d. superiori in finem duorum passuum prior excellens a. uel. b.

Tunc demum fac a fine unum passum in rotundum superius b. Secundum passum retro in graue T. synemmenon, quod subiungendum est inter graue A. et graue B. et finita est.





OTKERI RATISBONENSIS MONACHI AETATIS INCERTAE MENSURA QUADRIPARTITAE FIGURAE
Ex cod. Benedicto-Burano sec. XII.

 Quidam Ratisbonensis monachus nomine Otkerus adinuenit hanc mensuram quadripartitam, et nominauit eam Theorema troporum, quod dicere possumus cribrum Monochordi. Nam in ea uides aperte, quomodo conueniunt omnes graues et omnes finales, et omnes superiores, ac omnes excellentes: et simul uides omnes species diatessaron et omnes species diapente, et quorsum cursus sit cuiusque toni susum uel iusum. Quam mensuram sic debes disponere.

Partito unum latus monochordi in quatuor partes, spacio supra uel infra ad latus unius culmi, relicto, in quo utrinque litteras mensure possis scribere. Et ita uno latere quadrifariam diuiso mensura latus Guidonice, et punctis in summa linea cum  litteris, et in ima linea eisdem punctis et litteris notatis, da singulas partes singulis authenticis tonis et suis plagalibus, scilicet summam partem da Tetrardo et eius plagis, hoc est septimo tono et octauo. Ante penultimam partem da trito authentico et eius discipulo, id est, quinto tono et sexto. Penultimam  partem deputa Deutero el eius subiugali, hoc est tertio tono et quarto. Ultimam, id est, imam partem da Prote et eius laterali, id est primo tono et secundo. Summe parti, que est Tetrardi da nomen TE. ante penultime parti da nomen TR. penultime parti da nomen DE. ultime parti da nomen PR.

Mensura Guidonice facta, et punctis superne et infra cum litteris positis, tunc pone regulam transuersim a puncto in punctum et secundum hec monogramma incide incipiens a G. et quam partem debeas incidere, docet te hic cantus TE. TR. TE. TR. SY. id est, synemmenon. TE. DE. SE. id est, semitonium. TE. TR. TE. DE. PR. TE. TR. DE. PR. TE. TR. PR. TE. DE. PR. TE. TR. DE. PR. TE.  TR. PR. SY. TE. DE. PR. SE. TE. TR. TE. SY. TR. DE. PR. SE. TR. SE. DE. PR. TE. TR. SE. PR. TE. DE. PR. TE. TR. DE. PR. TE. TR. PR. SE. PR. TR. DE. PR. PR.

Tunc metire ab graui A. Triti ad finem nouem passus, et primus passus y. y. 





MONOCHORDUM ENCHERIADIS


 Monochordum Encheriadis constat in X et uIII cordis, ex quatuor uidelicet grauibus et quatuor finalibus quatuorque mediis ac totidem excellentibus, adiunctis duabus superexcellentibus; componuntur ex tono et semitonio duobusque tonis. Huius autem monocordi particio sic disponitur.

Primum totam tabulam per quatuor diuide sectiones, quarum prima in sinistra magoda prime grauis nomine titulatur. Secunda quarta grauis nominatur. Tercia autem quarta finalis dicitur. Et quarta tercie excellentis uocabulo pollet. Iterum eamdem tabulam in nouem diuide, nonamque partem in sinistra protono constitue. Atque ipsa corda secunda grauis uocatur. Deinde a dextra magoda usque quartam grauem in uIII diuide, nonamque inante  porrectam pro tercia graui accipe. Item usque ad eamdem quartam grauem per IX metieris. Et nona pars erit prima corda finalis, usque ipsam finalem per IX metiendo. Faciendo faciet nona pars II finalem in semitonio. Inde usque supradictam quartam finalem uIII partes disponens, nona in ante protensa ostendit III finalem. Mox etiam ad ipsam quartam finalem per IX partieris, nonaque pars primam mediam demonstrabit. Hinc usque primam mediam per IX diuide, et nona pars pandet secundam mediam in semitonio. Retro a quarta finali usque tertiam  iam dictam excellentem per medium diuide, in  ipsoque meditullio terciam mediam constitue. Dehinc usque ad ipsam terciam mediam per IX metire, nonamque partem pro quarta media pone, et usque quartam mediam per IX diuidendo, in nona parte primam excellentem constituito. Insuper ipsam primam excellentem per IX partieris, in parte nona fiet secunda excellens. Usque terciam uero supradictam per IX metiens, nona pars monstrabit quartam excellentem. Per nouem bis multiplica, et in fine ultimos excellentes multiplica: prima grauis, secunda grauis, tercia grauis, quarta grauis; prima finalis, secunda finalis, tercia finalis, quarta finalis; prima media, secunda media, tercia media, quarta media; prima excellens, secunda excellens, tercia excellens, quarta excellens, superexcellentes due. Prima  finalis inclinum S. ad caput ita S; Secunda finalis Euersum ad caput ita E; tercia iota simplex et inclinum ita I; quarta finalis E dimidium ad caput ita E. Graues retrouersi finales ita . . . . . Superiores demissi capita finales ita . . . . . . Excellentes demissi capita graues ita . . . . . . , excepto trito qui in grauibus notam habet H, inclinum. In superioribus H uersum et inclinum . . . . . . . in excellentibus iota perfixum + Duo residui signa habent iacentis proti et deuteri. Sunt omnes XXuIII, quo uidelicet singuli extremam suam symphoniam attingant, id est Xu sonum.






CIRCA AN. M.
A. CIuIS SPIRENSIS EPISTOLA AD HERIBERTUM COLONIENSEM ARCHIEPISCOPUM Aduersus preproperas peccatorum absolutiones.


 Nobilissime sedis archiepiscopo nobiliori H. A. inquilinus ciuis ex urbe Spire summam felicitatis eterne  .

Noui quosdam uestri ordinis, et quidem satis probos atque eruditos, qui quoties in ecclesiis suis populo Dei triticum spirituale distribuunt, expletis omnibus que ad fructum sancte edificationis pertinere  intelligunt, manus sursum leuare et peccata sua confiteri iubent, quo facto, confestim absolutionem et remissionem eorum omnium illis tribuunt tanta facilitate, quanta forsitan de pecunia propria obolos tres nollent cuique relaxare. Hoc itaque audientes, nonnulli fratrum, qui ex diuino munere aliquantam sacre Scripture facultatem habent, et  tamen propter reuerentiam obloqui nichil audent, uehementer scandalizantur, scientes rem prorsus illicitam fieri, que nulla sanctorum Patrum auctoritate possit defendi, et ad internecionem imperite multitudinis laqueus diabolicus sit, existimantis se nec confessione postea indigere, sed omnia crimina sua tanquam denuo baptizatis, dimissa sibi esse, acceptaque hac mortifera securitate, non pericula animarum suarum incurrunt, et iterare flagitia sua uel grauiora addere pro nichilo ducunt: quippe que iterum atque iterum tam facile ignoscenda sibi esse confidunt.

uides itaque, domine mi, quam late pateat hoc malum, quod nefarium, quod plenum blasphemie et omnino illicitum esse euangelica tuba intonante, toto  mundo ostenditur. Quis enim potest peccata dimittere nisi solus Deus? cui nimirum dicit omnis homo ueraciter: Tibi soli peccaui. Putant autem se hanc potestatem accepisse in eo quod dixit Dominus discipulis suis: Quecunque ligaueritis super terram, erunt ligata et in celis, et quecunque solueritis super terram, erunt soluta et in celis. Sed hoc sancti doctores nostri ad officium dispensationis, non ad ius potestatis pertinere uolunt, ut quod ante tribunal diuini examinis de actibus humanis inuisibiliter decernitur, hoc ipse uelut quidam mortalis Deus, apud homines uisibili quadam specie exsequatur. Dictos quippe Deos esse sacerdotes quisquis sacras litteras scrutatur non ignorat; sed et ista Ecclesia terrestris beate illius ciuitatis imaginem quamdam gerit, ut  quisquis ab illa ob immanitatem alicuius sceleris exsulauerit, idem ab hac tanquam leprosus extra castra separandus sit; cumque per modum legitime satisfactionis illuc rediisse uidebitur, tunc per sacerdotale ministerium quasi mundatus huic redintegratur. Denique sacerdotes Testamenti ueteris non mundabant leprosos, sed mundatos in templum inducebant. Qua ergo tenuitate [f., temeritate] sacerdotes Noui Testamenti lepram spiritualem mundare se profitentur? Quem unquam sanctorum inueniunt cuique peccatori dixisse: Ego tibi dimitto peccata tua, ac non potius communicatis ieiuniis et orationibus, id eis quibus subuenire uolebant a Domino impetrasse; quod legimus in ecclesiastica Historia fecisse Ioannem apostolum pro iuuene illo,  quem a latrocinio reuocatum, Christo iterum parturiebat. Sed et ipse Filius hominis habens potestatem in terra dimittendi peccata, deuitata persone sue expressione, non ait: Remitto tibi peccata tua, sed quasi uerecunde: Homo, inquit, remittuntur tibi peccata tua. Nouerat plane paralyticum illum longo atque acerbissimo dolore purgatum indulgentiam mereri, sicut et illum qui XXX et uIII annos in infirmitate habentem in probatica piscina, Euangelio testante, curauit. Et audent filii hominum aliena peccata ignota atque indiscussa dimittere, quorum neque ipsi conscii sunt, neque penitentie testes  existunt. Nonne hoc est quod de fallacibus prophetis per prophetam suum Dominus conqueritur dicens: Mortificant animas que non moriuntur, et uiuificant animas que non uiuunt. Quo ergo ordine potestas ista administrari debeat, per prophetam alium euidenter pronuntiat: Probatorem, inquit, dedi te in populo meo robustum, et scies et probabis uias eorum. Probandi utique sunt gressus singulorum, qualiter incesserint per uiam morum, et antequam proferatur humanum iudicium, quorsum uergat diuina sententia uigilanter intuendum est. Denique Lazarus prius est a Domino uiuificatus, et postea a discipulis solutus; quem si ante uocem Domini soluissent, ille nichilominus insensibilis, fetidus iaceret. Ita nempe exanimis anima prius excitetur, euocante Domino ab  inferis peccatorem, et sic absoluatur ministerio sacerdotum. Quisquis aliter agit, certum est nichil illum alii proficere, sibi uero plurimum obesse; quia sicut ait B. Gregorius, ipsa ligandi atque soluendi potestate se priuat, qui hanc pro suis uoluntatibus, et non pro subiectorum meritis exerceat.

Considerandum itaque est iuxta regulam sanctorum Patrum que culpa precesserit, que satisfactio sit secuta, habitaque sagaci discretione, tum demum timide atque humiliter potestas officii est adhibenda, nec ita dicendum: »Dimittat tibi Dominus peccata tua, et ego tibi dimitto,« nisi forte familiaris sit iniuria, que sacerdoti ipsi a reo sit illata. De tali utique peccato fidenter dicere potest: »Indulgeat tibi Dominus et ego.« Sed quemadmodum nemo ita  iustus, nemo ita sanctus est, ut dicere ipse presumat: »Ego iustus sum, ego sum sanctus,« sic et multo magis cauenda est hec blasphemia in Spiritum sanctum, cuius proprium opus est remissio peccatorum, ne quisque homo homini dicere audeat  : »Ego peccata tua dimitto.« Si enim hoc potest, potest consequenter illud dicere: »Ego te iustifico;« et non de solo Deo dicemus, Deus qui iustificat impium: quod tam impium est corde cogitare quam sacrilegum ore proferre.

Poterant autem qui huiusmodi sunt, et hanc calumniam facile deuitare, et cetera omnia multo simplicius agere, si uenerabilium doctorum quorum sermones fructuosos quotidie audiunt, imitari exempla uellent. Illi enim cum ad uerbi diuini tractatum  se expediebant, primo omnium attentionem audientium blanda et beneuola allocutione preformabant, deinde ingressi euangelicam siue apostolicam seu etiam propheticam explanationem, pro captu popularis intelligentie mysticorum sensuum caliginem dilucidare studebant, atque inter omnia terrorem incutere peccatori. Per confessionem uero et penitentiam ueniam polliceri, iustum ad melius exhortari, tum de instabilitate rerum presentium, de breuitate atque incertitudine huius uite, de futuri examinis seueritate, postremo de ineffabili beatitudine sanctorum, de infelicissima damnatione impiorum.  De his ac talibus catholici predicatores-nostri alii latius et suauius, alii angustius et austerius, prout singulis gratia diuina largita est, sermones ecclesiasticos texuerunt. Has uero nescio quas nouas absolutiones, quas uerius dicimus publicas deceptiones, nec in litteris eorum reperimus, nec fecisse eos credimus, nisi uno illo die, quo communionem ecclesiasticam more antiquitus instituto penitentibus reddebant. Audacter hoc, sed fideliter et nullo modo arroganter maiestati uestre scribendum  esse putaui, sciens per auctoritatis uestre gladium nascentem et adhuc latentem istam heresim posse leuius resecari, quoniam omnis sententia apud multos tantum habet ponderis quantum est persona proferens potentie secularis. At uero prudentia uestra nequaquam ita sentit, neque rationem pensat ex fortuna hominis, sed hominem metitur ex momento rationis. Deus omnipotens augeat uobis facultatem intelligendi et exsequendi suam uoluntatem.






CIRCA AN. MLuII.
MONACHI CUIUSDAM EPISTOLA. AD ODERICUM ABBATEM MONASTERII uINDOCINENSIS. De Haymonis Homiliario  .


 Domno suo abbati O. frater R. orationes in Christo.

Pater carissime, scire uos uolumus quod codicem de quo audiuistis, pretio magno a Martino, qui est modo presul, comitissa emit. Una uice libri causa  centum oues illi dedit; altera uice causa ipsius libri unum modium frumenti, et alterum sigalis, et tertium  de milio. Iterum hac eadem causa centum oues; altera uice quasdam pelles martirinas. Cumque separauit se a comite, quatuor libratas, ouium emendi causa, ab illa accepit. Postquam autem requisiuit  denarios, ille conqueri cepit de libro. Illa statim dimisit illi quod sibi debebat.





CONGREGATIONIS S. ALBINI ANDEGAuENSIS EPISTOLA AD P. PAPAE NEPOTEM Conqueritur de iniustitia legati apostolici in causa ecclesie S. Clementis de Credonio  .


 Domno P. pape nepoti congregatio S. Albini.

Quam diligenter, D. uir nobilissime, domnus G. [Gerardus], Ostiensis episcopus, iussui apostolico obedierit, dignitati uestre non minimum solliciti fuimus intimare. Certe D. papa, nisi nos fefellit memoria, sagacitate uestra interueniente, iusserat quod si legatorum pars Romam, aliis reuertentibus, ierat, tempestiue rediret ille, causam nostram in  subtili indagatione examinatam iusto fine determinaret: quod si fieri nequisset, scilicet mora predicte partis diutius tardantis impediente, uel rei ueritatem testimonio exploratam sibi renuntiaret. Ille igitur, litteris apostolicis perlectis, legato nostro nichil certitudinis prius respondit. Postea uero patriam nostram ingressus, Turonisque plures dies demoratus, causam nostram etiam obsecratus audire  nolens, extra fines nostros sequi se nos admonuit, dicens se narrationem nostram auditurum uindocino uel apud Carnotum. Uterque locus nobis nimium contrarius. Hinc quod undique imminentibus insidiis hostium, tam munerum quam personarum tali questioni congruentium, copiam illuc conducere nobis uel impossibile stabat uel difficillimum. Inde quod aduersariis aderat facultas, sicuti dominis siue domesticis illius regionis, tam pecunie ad animos iudicum corrumpendos, quam amicorum ad ipsam iustitiam magis garrulitate impudenti, quam facundia laudabili peruertendam astutorum. Quid ergo? uix cum paucis suffragiis, uindocino preterito, Carnotum ingressi, in curia pontificis A. [Artaldi] uindocinensium quondam monachi multis personis  tam sub monachali, quam sub clericali habitu degentibus, ipso G. narrationem cum contrariis nullius opposita obiicientibus ponderis habuimus, qua bis aut amplius duos dies dilucidissime perorata, cunctis preter eorum fautores susurrantibus, seu aperte affirmantibus S. Albinum causam habere iustissimam et honestissimam: illos uero e contrario. Nos exspectantes sententias iudicum ex auctoritate canonum et cardinalis definitionem iuxta pape preceptum, nulla eum impediente repugnantia, excepto Carnotensium episcopo, homine, ut dicunt, uersutiarum magistro; ex conuentu ipse cardinalis et predictus A. in quoddam diuersorium consulendi gratia conduxerunt. Nobis autem possessionem ecclesie iure hereditario stabilem propter pecuniam  numeratam renuentibus ex petitione eorum alienari, asseruit cardinalis se nichil cause impositurum definitionis in sessione presenti, iubens secum ire ad aliud concilium Parisius post paucos dies adfuturum. Nos uero in ipso itinere arripiens, cuique singulatim capere nummos suadendo, quantum precum, quantum minarum, nunc blandiendo, nunc deterrendo consumpsit, in epistola scribi non potuit: uel inde lux clarius apparuit eum magis paratum partes eorum specialiter defendere, quam inter partes equanimiter iudicare, cum leges seculares prohibent quem defensorem simul esse et iudicem. Parisius etiam multum et a multis . . . . . xatus coram . . . . episcopisque pluribus qui aderant, ut finem labori nostro daret, testibus nostris presentibus, ius nostrum  affirmare paratis, cum nimia ira nichil profuturos respondens, ad illud nescio quod consilium  in alienis partibus affuturum inuitauit; ita tamen quod si nec illi questio finiretur, Romam item repeteremus. Impedimentis nos non posse tres hebdomadas iam secum demotos pluribus palam ostensis, excipere necessitatem noluit.

Quid plura? Gaudium ab apostolica maiestate uestra adeptum benignitate uertitur in merorem. Quam aspere, imo quam crudeliter nos deterruit, exasperauit, cum quibusdam publice contendit, opprobrium fecit, et in absconso sepe ius facturum, si Romanam synodum expeteremus, promisit. Quam inhoneste Frotmundum bene uobis notum, ex hospitio suo ipse pulsando manibus suis expulit? Fastidium uobis fieri metuentes, quippe homini de tantis rebus tractanti non fuimus ausi, iustitie  adipiscende omnem spem prorsus abscidit. Nos igitur tristitia constrictos redeuntes episcopus A. arripiens ducentas libras propter ecclesiam contra canonum interdicta multis precibus persuasit. Heu tristes in capitolio suo fuga iustitie compellente annuimus. Insuper ab abbate nostro extorsit, quod illam conuentionem in capitulo suo Andecauis monachis suis faceret confirmari: qua de re nondum consensu congregationis S. Albini audito, chartam contra consuetudinem fieri Carnoto precepit. Noster igitur abbas, priore suo absente, nec uocatis decanis, nec uiris maioris intelligentie et etatis, minorem partem, que presens inerat in capitulo, suo sensu uel etate puerilem conuentioni annuere cegit, quibusdam aperte repugnantibus, cunctis pene clamantibus,  se inuitos, se coactos, tali concordare pacto. Unde inter nos exarsit contentio peior quam ciuilis seditio, ac propter hoc presens malum noueritis hinc germinare non paruum Ecclesie inantea detrimentum. Nam nulli ecclesie ministri auctoritatem ex apostolico legato retinentes, uendere aut donare amplius uerebuntur, paruipendentes calumniam pauperum ab hereditate ecclesiastica stipem exspectantium. Et hoc pro certo sciatis, nullum deinceps, audito cause nostre fine, Romam petiturum causa iustitie. In ore enim omnium uoluitur illud prouerbium Iugurtinum: Romam uenalem esse, si emptorem inuenerit, et omnes Roma discendentes. Quare, uir prudentissime, tanti morbi pullulationi resistite, ne rata remaneat elaborate. Hoc apostolici uigilantie  suggerite, ut ad nichilum redigatur.





ANONYMI FISCANNENSIS LIBELLUS DE REuELATIONE, AEDIFICATIONE ET AUCTORITATE FISCANNENSIS MONASTERII.






ADMONITIO PRAEuIA.

Quidam opinati sunt abbatiam Fiscannensem ex recentioribus esse que sub finem secunde stirpis regum  Francorum initium sumpsere; at quam longe aberrauerint, inde clarius patebit quod eadem abbatia, prius esset monasterium sanctimonialium, construi ceptum a B. Waningo, uiro illustrissimo tempore S. Audeni Rothomagensis archiepiscopi, et D. Wandregisili, Fontanellensis abbatis, circa annum Christi 662. uerum ut debitus ordo, in compluribus huiusce inclyte abbatie monimentis mox à nobis producendis, seruetur, opere pretium est dignumque in primis iudicauimus, opusculum uetus ms. uenerande antiquitatis, simul et historice ueritatis schediasma peroptimum, in lucem nunc edendum et scholiis quibusdam illustrandum, quo tota rei historice series comprobaretur ac fulciretur, animusque Benigni lectoris haud parum iuuaretur. Exstat autem Fiscani apud D. Nicolaum de Marsseilles, huiusce abbatie infirmarium, monachum.



INCIPIT PROLOGUS Incipit libellus de reuelatione et auctoritate Fiscannensis monasterii; in quo quidem libello inuenire potes, si sedulo legas, qualiter edificata et dedicata fuit, dicta Fiscannensis ecclesia, in nomine sancte et indiuidue Trinitatis.


 Libellum de reuelatione, edificatione, et auctoritate Fiscannensis monasterii, Pater inclyte Guillelme, composui, et compositum tue dilectionis sincero iudicio, corrigendum et confirmandum destinaui, quatenus tue celsitudinis assensus, et libellum edere precipiat, et edito libello pondus et auctoritatem concedat. Ego quidem, Pater inclyte, ignorantiam meam maluissem tanto silentio tegere, quam alicuius scripture presumenti iudicio publicare; sed, fratrum nostrorum iussione instanti et instantia iubenti, compellitur noster animus possibilitatem excedere, suamque iustitiam multorum aspectibus hominum improuisus aperire. Compellitur, inquam, noster animus suam ignorare ignorantiam, et nostrorum fratrum roganti imperio exhibere obedientiam;  cui exhibende, et mentis iudicium nullatenus acquiescit, et propositi uerecundia omnino contradicit. uerum, cum obedientia sancta, nullum opus difficile uel impossibile excuset, aut excusare debeat, diu cunctans multarumque procrastinationum inducias fingens, urgente, fraterne dilectionis continua iussione, onus tandem imperatum suscepi, et Fiscannensis monasterii exordia, libelli subsequentis;  agresti et ignobili stylo, aperui et exposui; in quo libello nulla falsa fallaciter interposui, uerum sacras historias, antiquorum uirorum fideli narratione cognitas, suorumque posterorum tenacis memorie sinu custoditas et nostris temporibus succedentium uirorum diligenti relatione illatas scripsi, et scriptas, ad auctoritatem Fiscannensis ecclesie et ad utilitatem legentium fratrum edidi. Huius igitur libelli principium, non omnium, sed paucorum, rationabilium relatorum auctoritatem secutus, miraculum de ceruo proposui, et iuxta chronicarum exquisitam diligentiam, ducis Ansegisi primam fuisse reuelationem constitui. Quod uero ab ipso antiquo exordio, non gloriose et incontaminate uirginis Marie, ut quidam uolunt, sed sancte et  indiuidue Trinitatis titulo, insignitam fuisse Fiscannensem ecclesiam prosecutus sum. Ratio fuit quatenus rem ambiguam, in illam declinarem sententiam, que nullius falsitatis consequeretur ignominiam. Omnis enim ecclesia, licet illius, uel istius distinguatur titulo sancti, principaliter fundatur, constituitur, dedicatur, sub nomine et patrocinio sancte et indiuidue Trinitatis.


Explicit prologus.



INCIPIT TRACTATUS


 Postquam summe deitatis ineffabilis Trinitas, sue clementie arcano consilio, humanam naturam liberare, antiqui serpentis uirulentas persuasiones publicare disposuit, cuiusdam uirginis corporis incontaminati partem incontaminatam, excluso uirili opere, inenarrabiliter tulit, quam, humane speciei compagine diuinitus conformatam, rationali anima, ubertate totius celestis gratie fecundata uiuificans, in perfecti hominis substantiam composuit et expoliuit. Istum ergo, ex incorrupte uirginis utero, hominem sine homine, tota quidem sancta et incommutabilis Trinitas composuit, sanctificauit; uerum uerbi solius sublimitas, sue proprietatis personam personaliter sociauit et coniunxit  . Oportebat enim duabus personis obedire unam, que sue  humilitatis exemplo, creaturas informaret, qualiter inferiores suo Creatori obedirent, cum ab equali, equalibus tante obedientiam humilitatis exhiberi cognoscerent. Huius autem humilitatis officium, quasi cuiusdam dilectionis priuilegio, Filius Dei exigebat Deo, quatenus reconciliaret homines, factus homo, quos sua et uirtute et sapientia creauerat ex nichilo. Sue igitur dilectionis dulcedinem dulcedinis exuberantiam, exuberantie magnitudinem misericorditer hominibus manifestam, Dei uerbum efficitur caro, concipitur ex illibate uirginis utero, progreditur de suo thalamo, non Deum conuertens in hominem, uerum incommutabili Deo personaliter coniungens hominem, Dei et hominum benignum constituens. Ergo Christus, perfectus homo, sue  maiestatis exinaniuit formam suorum, seruorum induit naturam, induit infirmitatem, quatenus redimendis hominibus facilius predicaret peccatorum indulgentiam, probabilius suaderet conuersionis et reuersionis utilitatem, quorum nature et infirmitati, diuine sublimitatis nequaquam dedignabatur coniungere formam. Poterat plane multis aliis modis Satanam damnare, suas tergiuersantes insidias, insidiantes tergiuersutias excludere, aut imperans nutu solo, aut angelorum utens obsequio; uerum ostendenda uidebatur hominibus reuersionis uia, quatenus potentiam precederet patientia, et patientia consequeretur potentiam.

Clemens igitur Deus, secreta prouidentia per hominem hominibus consulens, de humilitate superbiam,  de morte damnauit mortem, originalis noxe maledictionem conculcans, noue gratie benedictionem, sui sanguinis effusione, renatis fidelibus clementer impertiens. Ad istius incomprehensibilis gratie solemnis conuiuii iucunditatem summe Trinitatis ineffabilis benignitas conuiuas conuocauit, conuocari constituit, quorum auidas mentes celestibus epulis abundanter satiaret, suosque torrentis delectabili poculo debriaret. Diriguntur ergo electi discipuli per orbem uniuersum, celestis thesauri baiulatores, beatitudinis reddite annuntiatores, promisse gratie nuntii fideles. Predicatur caritatis nimietas, incarnationis humilitas, passionis tolerata silenter crudelitas, mortis suscepta gratulanter asperitas. Predicatur, inquam, conuersis peccatoriribus,  peccatorum perfecta donanda remissio, ueteris uite adhibenda correctio, noue uite edificanda constructio; publicantur demonum falsitates, famulantium demonibus conuincuntur errores. Celestium nubium uoluntarium imbrem miraculorum comitantur copiose coruscationes, quibus ualide idololatrie famulantia comminuuntur, et Christo militantia corda corroborantur, et subleuantur. Imbribus ergo celestis gratie, totius mundi cultura fecundatur, antiqua ueprium proterua asperitas exstirpatur et succiditur; lete prorumpunt segetis flores, sacris colliguntur horreis beate sationis maturate messes. Promissi temporis completa plenitudo, cunctarum deliciis diuitiarum celestis sacramenti nuptias ditat, quibus sponso  omnium rerum speciosissimo thalamis spiritualibus copulatur Ecclesia, immaculata uirgo. Ergo inuitate conueniunt cunctarum gentium nationes et celestis sponsi conuiuio concinunt celestis harmonie suauitates. Regalia atria complentur ordinibus discumbentium, quorum intentio, perennis aule gaudiis sublimata, obliuiscitur temporalium uoluptatum. In tympano igitur et choro, in cithara et psalterio, in chordis et organo consonant celestes paranymphi, quorum continue laudis modulata symphonia, totus congregatur mundus, superne curie conciliatur chorus angelorum.



CAPUT PRIMUM.---Hic explicit quare sanctorum basilice edificantur.


Cernens ergo incorrupte Trinitatis sublimis diuinitas sue gratie populum diuinis laudibus assistere, temporalium rerum negotia contemnere, imperat edificari sacras edes, quas terrenis negotiis claudi et solis suis laudatoribus constituit aperiri. Aedificantur ergo templa sacra, templorum sacrorum edificia gloriosa, quibus ecclesiastica sacramenta religiosius celebrentur, legalium Scripturarum mysteria reuelentur, sanctorum Euangeliorum sententie recitentur et audiantur. Consurgunt beatorum populorum sancte basilice spiritualibus officiis consecrate, quas summi Imperatoris eterna prouidentia sublimium uirorum nominibus insigniri ac titulis  constituit appellari: Sanctis igitur ecclesiis sanctis hominibus consecratis, sancti homines exorantur et uenerantur; et solus Deus colitur et adoratur. Suis igitur locis BB. apostoli, martyres et confessores, necnon gloriose uirgines, suas basilicas sortiuntur, sortitis commorantur, quibus concurrentium deuotiones aspiciant, orationes exaudiant, postulata beneficia misericorditer impendant.



CAP. II.---Quomodo uallem Fiscannensem suo nomini consecrandam elegit Deus.

Constructis igitur et consecratis sanctis summe hominibus uenerationis habitaculis, ratio exigebat quatenus trino et uni Deo, rerum omnium Creatori potentissimo, ceteris gloriosius edificaretur templum, quod sui nominis regali priuilegio insigniret,  et sue singularis celsitudinis presentia exornaret ac custodiret. Tanti igitur imperatoris habitaculo, Galliarum maritime fines eliguntur, qua Calciacensis prouincia respiciens leua, Sequana octo millibus distante, uoracitati occidentalis Oceani, quodam eminenti promontorio, duorum fluuiolorum exponit aquas. Ibi ergo eligitur Calciacensis prouincie Fiscannus, uallis maritima, que, et siluarum et ueprium densitate obscura, et ingentium supereminenti extollentia circummunita, non rerum Creatori habitaculum, uerum feris et marinis latronibus credebatur prebere latibulum. O diuine maiestatis humilitatem maximam! O humilitatis maxime imaginem mortalibus proponendam! non ciuitas, non ager cultus;  sed tanti tituli speciali priuilegio, quedam uallis opaca et horrenda insignitur Fiscannus. Queritur cuius reuelationis uerba aut miraculorum signa claruerint, quibus eterna et incommutabilis Trinitas predictum locum suo seruitio segregari et sui nominis oraculo iudicauerit honorari. Questionis solutionem proposite crebra antiquorum nostrorum relatione cognouimus, cognitamque styli sequentis diligentia enucleare curauimus.



CAP. III.---De duce Ansegiso.

uirorum igitur fideli narratione cognouimus Ansegisum ducem Gallis antiquitus imperasse, quem nobilium actuum strenuitas preclara exterius mundo, et multe religionis uirtus inclyta interius commendabat Deo. Barbarorum quippe acies horrendas et  incursiones truculentas audaci gladio Gallorum finibus arcebat, et, subiectas prouincias pace continens securas, iustitie laudibus commendabat et morum sanctitate exornabat. Non eius ambitione suo regno adiacentia regna marcebant aut uastabantur; uerum sue uirtutis consilio uigebant et pacificabantur. Nullius auaritie clandestinis consiliis prouinciales suos hostiliter exspoliabat, sed sue facultatis opibus suorum procerum diuitias regaliter ampliabat; pauperum uero indigentias misericorditer sustentabat. Tantorum igitur meritorum uiro Fiscannensis ecclesie prime reuelationis argumenta conceduntur, primorum argumentorum reuelationes manifestantur. Predictus enim dux in mundo, uelut extra mundum, cuiusdam theorie prerogatiua, constitutus,  non commissa regni gloria pascebatur, uerum celestis imperii manentes opulentias meditabatur, quarum dulcedinis gratia rerum temporalium negotia inuitus tractabat, uoluntarius declinabat, et multo uenandi studio uacans, siluarum solitudine delectabatur, et frequentis occasione laboris exercebatur. Quocirca Calciacensis prouincie partem maritimam frequentabat, que, annosis nemoribus copiosa, diuersis ferarum generibus prebebat latibula.



CAP. Iu.---De contractis canibus et equis.

Quadam igitur die dux Ansegisus, solito maturus consurgens, suos uenatores conuocauit, canes copulari disposuit, plagas, uenabula ceteraque uenandi instrumenta ad saltum Fiscannensium, imas ualles  et arduos montes comportari precepit. Iussis igitur sui domini uenatores obaudiunt, canes conuocant, siluarum latebras iussarum intrant, tendunt retia, custodes adhibent, explorata et implorata loca summa diligentia perlustrant. Tandem duci, et suis uenatoribus, magno labore et multo inueniendi desiderio estuantibus et anhelantibus, mire magnitudinis occurrit ceruus: qui, niueo corpore totus candidus, nullius uarietatis macula distinguebatur. Protinus obstupescentium uenatorum clamore maximo, et irruentium canum latratu dissono sublimia eris spatia complentur, et respondentes nemorosi colles clamore feruntur: Absoluuntur canes omnibus copulis, dimissisque habenis totis uiribus admittuntur equi. uerum speciosus ceruus, omnipotenti patrono  tutus, persequentium seuitiam facile illudebat; et opposita retia aut transilibat, aut sui uiolentia pectoris illesus dissoluebat. Ergo frustra canum incitatur sagacitas, equorumue calcaribus crebris uelocitas exigitur, aut nimbus telorum ingens prosequitur. Ceruus enim, non diuertendo discurrens, aut discurrendo diuertens, lento passu tranquillus incedebat, et ad locum sui propositi suos persecutores fideliter adducebat. Tandem itaque prefatam uenerat ad uallem, ad uallis partem ubi eterna et incommutabilis. Trinitas futuram sui nominis titulo disponebat aram. Illuc igitur perueniens substitit,  atque demissis cornibus, suo genere, cuiusdam benignitatis uultum pretendens, securus suos persecutores respexit. Ibi circumlatrantes innocentem nocentes canes ultio consequitur diuina, eorumque omnia membra contrahens, cunctarum uirium petulantia festinanter priuat. uideres alios non latrare hiantes; alios emissam linguam non reducere; alios irruentes immobiles remanere. Tanti igitur miraculi spectaculo conueniunt dux et uenatores sui, et pede flagrantes, cupiditatem fere uelut capte congratulantur ex imo. Mira res! repentina ultio ducem suosque uenatores corripuit, eorumque equorum omnia membra contraxit, et canum similitudine, cunctis uiribus exspoliauit. Quod miraculi signum, aut signi miraculum maximus heros cernens, latentisque  sacramenti silentium mentis uiuacitate contemplans: »Cessate, exclamat, cessate, uenatores mei, non ceruum, sed summi Dei nuntium agitare, uel persequi! Ceruus iste, inquit, candidus, designat nobis locum propositum, et loci propositi aliquem summe uirtutis habitatorem et patronum. Quapropter equis nostris festinantes descendite, potentissimumque omniumque rerum Creatorem deuotione supplici exorate, quatenus ignorantie nostre manifestare dignetur que tante formalitatis ceruo, insolite rei euidentia significari conspicimus. Descendentes igitur, prosternuntur humiliter solo, prostratique reuerenter supplicant rerum Dominatori potentissimo. Qui eorum suspiciens deuotionem,  presentis miraculi patefecit significationem, et suis equis et canibus restituit pristinam sanitatem. Nam cum, finita oratione, surgerent et oculos ad ceruum studiose reducerent, ceruus demisso capite, ad similitudinem sphere in eodem loco circuitum edidit, tacito motu innuens illic, illius nomine, edificandum habitaculum, qui sue magnitudinis potentia orbem administraret uniuersum. Quo facto ceruus euanuit, circumstantium notante nullo utrum sursum ascenderit, aut terram intrauerit, aut aliter alias declinauerit. Dux igitur exsultans, presentisque miraculi significationem cognoscens, diuine prouidentie gratias reddidit; ramos arborum concidi concisaque precepit comportari, et quamdam ecclesie imaginem uiminibus et ramis proposito cerui loco festinus  compaginauit, constituens animo se maturius edificaturum ibi trino et uni Deo operose magnitudinis oratorium. uerum, Deo aliter disponente, regique alii tanti operis gloriam disponente, dux Ansegisus hominem exuit, et, labentibus multis temporibus, prenominatus locus, incultus perseuerans, ignotus et inhonoratus mansit.





ADNOTATIO.

Quis, aut qualis fuerit iste dux Ansegisus, precise non exprimitur, nisi ad Trithemium et alios, priscorum Gallorum regum et principum genealogias interminatas oculos deflexeris; quos lubens pertranseo  . Quantum uero spectat ad ceruum, miro  facti ordine, eidem duci Ansegiso apparentem, nil insolitum, nec nouum, cum BB. Eustachio, Huberto, etc., simillima, imo et longe ampliora euenerint. Que erudite discutit ac percurrit Ioannes Roberti  , post S. Ioannem Damascenum, lib. III De imaginibus.



CAP. u.---De B. uaningo et quomodo fuit a febre correptus.

Multorum igitur profluxerant temporum dies, et dignus inueniebatur nullus qui aut significatum oraculum edificaret, aut cui summe clementie ineffabilis Trinitas edificandi significationem declararet. Exspectabat enim diuine prouidentie celsitudo uirum, quem, carnalis desiderii carcere liberum, sancto Spiritui consecraret et custodiret templum delectabile. Oportebat quippe hominem, spirituale  templum Dei, edificare Deo corporale templum, qui sui interioris considerata imagine conciperet qualiter exterius rerum uniuersarum Creatori templum ordinare et edificare deberet. Quocirca tandem tante deliberationis edificando oraculo sanctus et gloriosus confessor uaningus eligitur, electusque monetur. Cuius nobilium actuum excellentiam Galli proceres admirabantur, et celestium morum gratie celestis curia congratulabatur. Possidebat enim quod non multi, uerum diuites pauci possidere solent, et eternorum desiderium et affluentiam temporalium bonorum; quorum clementi expensa nullorum respiciebat, aut fauorem, aut retributionem mortalium. Talium igitur meritorum gratia, et Deo amicus, et  mundo clarus et regi Lothario habebatur familiaris et secretaneus. Lotharius enim rex B. uaningo regni sui partem maximam commendauerat; nichilominus etiam, in totius summa ordinanda uel administranda, B. uiri prudens consilium sequebatur et audiebat. Commendauerat, inquam, B. uaningo rex Lotharius prouinciam Calciacensem, que, ob antiquarum siluarum abundantiam et ferarum diuersarum uenationem iucundam, ualles diligebat nullisque, nisi familiari et fideli committere rationabiliter iudicabat. Commissas igitur siluas fideliter custodiens B. uaningus, frequenter uisitabat, uisitando perlustrabat; non tantum capiendarum ludo aut captarum ferarum lucro gaudens quantum carnalium tumultuum refrigerationem, umbra siluarum, solitudine  querens. Tali itaque studio commodiores Fiscannenses saltus iudicabat, iudicando frequentabat, ignorans ducis Ansegisi reuelationem preteritam, sancti loci manifestationem et futuri oraculi reuerentiam obseruandam. Loco enim sancto S. uaningus reuerentiam nullam exhibebat, uerum ibi frequentes canes copulabat, aut retia tendebat, uel agitabat fugientes feras, uel suis priuabat exuuiis captas. Quam preuaricationem nimie iuris ignorantie corrigendam diuina sublimitas miserata, sanctum corripuit uirum, et complendi miraculi manifestum dedit indicium.

Ingentium quippe febrium uirum sanctum repentinus  ardor inuasit; qui, totius corporis compagem labefactans cunctisque uiribus membra omnia inclementer priuans, auferre uitam et mortem minabatur inducere presentem. Ingrauescente ergo molestia, penitus uigor uitalis concluditur, conclusus exstinguitur; atque consumpto exteriori, suus homo interior in cuiusdam exstasis translatione maxima extenditur et inducitur. Deducitur, inquam, sanctus uaningus ad BB. uirorum gloriosa loca, et hominum miserorum crudelia tormenta; ubi quantas, et iustorum coronas et reproborum penas, reuersus narrauit, suorumque actuum euidentia patenter exposuit. uisis ergo beatitudinis et miserie perpetuis domibus, iudici cuidam S. uaningus presentatur, atque excelso sue maiestatis throno deponitur et collocatur.  uerum cum et sedis incircumscriptum fulgorem et sedentis aspectum terribilem circumstantiumque innumeram multitudinem contemplaretur, et contemplans terreretur, corruit; et toto corpore prostratus, coram Iudicis presentia uelut exanimis et conturbatus iacuit. Tunc iudex: Quomodo, inquit, uaninge, Fiscannensem uallem nomini meo consesecrandam ignoras, et ignorando exhonoras? Qua ratione consecrationis mee locum nequaquam attendens, contaminare exhorrescis? Num ueteris incurrere iram meam, cuius fideliter cognoscis omnipotentem uoluntatem? Dixerat, et circumstantium chorus seniorum sui Imperatoris sententiam grauitatis seuero uultu confirmabat. Sanctus autem uaningus ualde perterritus, nullatenus ora soluebat,  aut caput solo erigere presumebat; sed sui animi puritate et fatebatur culpam, et postulabat ueniam, et pretendebat ignorantie excusationem solam. Silentibus igitur cunctis astantibus, suoque silentio et inferendam disciplinam et exhibendam indulgentiam contestantibus; sola sancta uirgo Eulalia surrexit, et iacentis causam suscipiens, clementis iudicis seueritatem deliniuit, indulgendam ignorantiam exorauit, suique familiaris et amici S. uaningi, presentem uitam uiginti annorum protelatione interuentu suo prolongauit. uirgo itaque S. Eulalia exauditur, eique exaudite sanctus commendatur uaningus, quatenus eum perfecte instruat, qualiter sanctum oraculum constituat, constitutumue quibus  personis committere debeat. Cui uirgo: »Conualesces, inquit, uaninge, et uiues, tuisque possessionibus restitueris, ad Fiscannensem uallem. At in Fiscannensi ualle, duci Ansegiso manifestatum locum ab incolis diligenter exquire, et inuentum festinus excole ibi summe et indiuidue Trinitatis congruum templum fideliter construe. Completum autem templum sanctis uirginibus commendabis, quibus Childemarcham, Burdegalensem uirginem, inibi multarum uirginum matrem, inclytam abbatissam preponere curabis.«



CAP. uI.---De Fiscannensi ecclesia primo per regem Lotharium fundata, et ditissimis prediis dotata.

Finitis demum tante reuelationis sermonibus,  cum uita sospitatem, et cum sospitate uitam S. uaningus suscepit equaliterque suis cunctis conualescentibus membris, regem Lotharium expetiit, sue reuelationis seriem totam explicuit. Quibus rex Lotharius compunctus et perterritus: »Festinus, inquit, fili Waninge, regredere, et sanctum locum, iuxta relationis tue ueritatem, diligenter inquire, rebusque meis, et tuis, summi Imperatoris palatium, quam maturius gloriosiusue uolueris, construe.« Quod leto audiens animo, B. uaningus, ad Calciacensem prouinciam, continuo remeauit; ingressusque Fiscannensem siluam, prenominatum locum exquisiuit, inuenit, excoluit. Adhibitis ergo operariis, annose quercus ceduntur et prosternuntur, uiminaue et uepres exstirpantur et comburuntur, et antique  solitudinis dumis et sentibus locus celestis habitaculi purgatur et liberatur. Ponuntur fundamenta, et ineffabili celeritate consurgunt parietes sacri; et, uelut diuine uirtutis omnipotenti operatione, collocantur tecta, complenturque edificia premisse reuelationis. Consummato igitur, completoque edificio, Galliarum rex Lotharius inuitatur multarum urbium sancti Patres conuocantur et congregantur, et rerum omnium Creatoris et administratoris titulo factum oraculum insignitur et consecratur; consecratumque regalibus gazis et prediis liberaliter dotatur, et diuitiarum cumulo abundantius ditatur et ampliatur.



CAP. uII.---Quomodo rex Lotharius ipsius templi curam Childemarce et pluribus uirginibus commisit, administrantibus SS. Audeno et Wandregesillo.


Imperat rex Lotharius sanctas uirgines congregari, et congregatis uirginibus iuxta B. Eulalie iussionem, Childemarcam, summe sanctitatis uirginem preponi, totiusque Ecclesie summam administrationem sanctis et beatissimis confessoribus Audeno, et Wandregesillo committit et iniungit.



CAP. uIII.---Quomodo B. Leodegario linguam abscinderat Ebroinus, et postea diuinitus recuperauit.

Deuote igitur uirgines sacre conueniunt, promisse uirginitatis celesti sponso chirographa immobilia conscribunt; sueque conuersationis aromaticis cunctis odoribus circumiacentes prouincias  cunctipotenti famulari Deo admonent, et accendunt. Congratulatur B. Trinitas, incommutabilis Deus, et completo templo, et conuenientium uirginum famulatui cesto; quarum trecentarum sexaginta sex diurnas nocturnasue continuas contemplans laudes, et mortis liberationem et in mansura ciuitate promittit  et preparat beate retributionis immarcessibilem coronam. Illo tempore, B. et gloriosus martyr Leodegarius Fiscannum deducitur, quem efferus et nefandus apostata Ebroinus, episcopatus sui sede iniuste expulerat, rerum affluentia multarum exspoliauerat, et lingua inclementer abscissa, totius officio sermonis priuauerat. uerum, cum gloriosus martyr episcopus, summi et omnipotentis Dei sacras ingrederetur edes, et psallentium uirginum audiret angelicas uoces, ablate officium lingue recepit; et, per annorum uertiginem duorum, cum sanctis uirginibus conuersatus, humilitatis et patientie formam exhibuit, et audientium corda, rore celestis doctrine irrigauit et fecundauit. Cernens igitur B. uaningus inopinatam templi gloriam, sancteque congregationis  religionem, et multitudinem celestem, cunctas sue proprietatis diuitias recensuit sanctarumque in usus uirginum delegauit; et toto uite sue cursu totius famulatus humilitatem et obedientiam, in eadem ecclesia, ratione et consuetudine seruientium exhibuit.





ADNOTATIO.

Ex qua quidem narratione, nonnulla ueniunt obseruanda; 1o Clotharium, ceu Lotharium  esse tertium huiusce nominis, Clodouei II filium qui regni habenas suscepit post an. 662 et regnauit annis Iu  . Regia autem munificentia, qua illud cenobium ditauit, fundator recte agnoscitur; 2o Sanctum Audenum, Rothomagensem archiepiscopum, non parum insudasse, sua pontificali auctoritate et uigilantia pastorali, pro huiuscemodi  abbatia fundanda; cuius rei causa et ipse fundator nuncupatus reperitur ab Orderico, dum constanter scribit quod »unum cenobium sanctimonialium Fiscanni condiderit  .« Illudque Nicolaus Gillius admittit: sed uterque in assignatione temporis fallitur; 3o Sanctum Wandregesillum, Fontanellensem abbatem, titulum etiam fundatoris meruisse, tum ob illustrissimam generis prosapiam, et ingentia que possederat bona, huic eidem abbatie procul dubio collata, tum propter directionem spiritualem, et monastice obseruantie disciplinam, quam inibi edocuit, iuxta Sigibertum: »S. Wandregisillus  qui et Wando, Ansegisi maioris domus ex Walchiso fratre nepos, hoc tempore claruit: qui cenobia Fiscannum et Fontinellam Deo construxit  .« Hallucinatur autem, cum ille sanctus obierit anno 665  .

Itaque dicimus cenobium istud Fiscannense edificatum esse post an. 662, non uero an. 659, ut autumat Antonius Yeppes, uel 660, uti opinatur  Thesaurus Chronologicus. Deinde, cum constet S. Leodegarium, Aeduensem episcopum, apud Fiscannum diuersatum fuisse, tempore sui exsilii, sequitur inibi moram egisse ante annum 685, quo martyrio coronatus est, per impium Ebroinum, maiorem domus regie Theodorici I   . Denique apparet prefatum S.  Waningum diem obiisse extremum, circa an. 685. Nam, ut ex uisione celitus sibi facta comprobatur, uita illi prorogata est per spatium uiginti annorum; nempe, ab inceptione structure huiusce abbatie, an. circiter 662 usque ad an. 682. Ex quo Ferrarius corrigendus, aiens floruisse circa an. 707 et 730, tam enim uerum est quam quod subdit: »Apud Caletes, in Gallia S. Waningi, monachi Fiscannensis  .« Non me latet de eo agi apud Martyrologium Benedictinum; sed absque monachatus indigitatione, his uerbis: »Fiscanni sancti Waningi, confessoris.« Quod animaduertens Hugo Menardus, uir alioqui pius et cruditus, scite hec intulit. »Dicitur in eodem Legendario eumdem B. Waningum in uotis habuisse se monastico ordini tradere; sed aliter a Deo prouisum. Quod quamuis uerum sit, non tamen remouendus est ab ordine Benedictino; quippe, qui multos annos cum sanctimonialibus Fiscannensibus, uixerit, et ut credibile est, regulariter;  nam, cum totis uotis uitam monasticam exoptauerit, nichil prohibebat eum, earumdem uirginum ritu uiuere  .« Quare Molanus absolute, clareque ita de eo affatus est: »In Northmannia Depositio beati Waningi, confessoris:« Hic nobile monasterium Fiscannense fundauit, et Leodegarium exsulem fouit  . Cui astipulatur Saussayus  . Porro, in cenobio Hamensi, ordin. S. August. canonicor. regul. Dieces. Nouiodunens. sacre eius reliquie, summo cultu, uenerationeque custodiuntur; apertum feretrum fuit huiusmodi reliquiarum, an. 1199. Odone III Hami principe, et Ioanne abbate, presentibus; tuncque charta in illud illata, que rei memoriam testaretur posteritati. Iterum autem reclusum, anno 1382, tertio denique anno 1562, cetu frequentissimo ordinis utriusque spectante. Eius Natalem Hamenses ciues, et uicini pia deuotione uenerantur 9 Ianuar.  .

Postremo, inferendum, necesse est, S. Hildemarcham,  Fiscannum aduenisse, ante an. 665 quo  mortuus est S. Wandregesillus archimandrita, ad quem illa diuinitus missa fuerat, ut noui monasterii regimen, curam sanctimonialium ibidem degentium susciperet; illis quippe prefecta fuit a prefato S. Audeno, Rothomagensi metropolitano, atque in abbatissam benedicta. Ubi tandem ipsamet decessit e uita, die 25 Octobris, post an. 685, quo S. Leodegarius martyrii laurea coronatus celum inuectus est. Porro eadem die, ipsius sancte uirginis memoria recolitur, apud Martyrologium Benedictinum: »Eodem die S. Hildemarche, abbatisse Fiscannensis prime  .« Gallicisque Dipticis insertus est a Saussayo  . Perperam ergo scribitur De S. Eulalia, uirgine et martyre, ipsi B. Waningo, apparente, quod prima abbatissa istius loci exstiterit 



CAP. IX.---De Barbarorum irruptione, templique uestatione, sacrarumque uirginum expulsione et interfectione.


Defuncto autem B. uaningo multorumque dierum transcurrente spatio, inferiores Galliarum prouincias inuadunt Sequanenses pagani. Quo cum crudelitate urbes delentes, castra subuertentes, uillas  uicosue depopulantes, multorum populorum interfectorum, aut fugatorum exuuias, et diuitias congregatas asportauerunt et consumpserunt. Illius ergo tempestatis crudelissimo turbine, Fiscannensis ecclesia inuaditur et corripitur, et multorum meritorum sancte uirgines expelluntur et effugantur. Proh dolor! Tanti nominis oraculi sublimia comburuntur, directi parietes confodiuntur, et ipsa fundamenta templi, suis secretis locis extrahuntur, et comminuuntur. Multe sancte uirgines, quas gloriosi templi amor nimius retinuerat, hostili gladio, ante ipsam sacram aram corruerunt, suique cruoris effusione, uastantium uiolentiam frustra tardauerunt, tardandoque exstinguere laborauerunt. Quid multa? preualentibus flammis sacrum templum comburitur,  sacro templo adiacentia edificia annichilantur; et sole remanentes ruine, magni apparatus opera precessisse testantur. O diuinam patientiam! o deitatem patientem! o patientie magnitudinem admirandam! o omnipotentissime Deus! Suis exigentibus culpis cunctas Galliarum prouincias insana barbaries depopuletur saltem domus tue celsitudinis, singulari priuilegio insignita, reseruetur, custodiatur. Quid enim templum tuum destruendo, agas, utrum corrigas culpam, an exerceas patientiam, uel latentium turpitudinum punias immunditiam, omnino ignoramus. Ignorantes omnino discutere non presumimus, cuius igitur precesserit, nobis occultatur. uerum, sacri loci confusionem, antiquarum quoque ueprium reuersionem, et solitudinem fuisse, et usque ad  tempora Guillelmi II, Northmannorum ducis, perseuerasse audiuimus et cognouimus.





ADNOTATIO.

Qui, fuerint illi pagani, Fiscannensis cenobii euersores, expresse hic non scribitur; at ipsos procul dubio exstitisse Northmannos, adhuc gentiles, quique fatentur auctores  . Horum itaque tempore, circa an. 842, etc., cum frequentibus incursionibus et expilationibus cuncta per Neustriam et Galliam deuastarent et ipsum uirginum monasterium furori eorum patuit expositum, quarum complures pro Christo necate sunt merito proinde, a Menardo, inter sanctas uirgines martyres ordinis S. Benedicti recensite, in hunc modum: »Sanctimoniales multe cenobii Fiscannensis a Danis, ceu Northmannis cese  .« Pace autem reddita Ecclesie et regno, an. 912, Rollone Northmannorum duce, Christo Deo, per baptismum colla  subdente, locus prefatus Fiscannensis denuo excultus fuit et inhabitatus a nonnullis sanctimonialibus usque ad an. circiter 989, non uero 990, 996 et 999, quo exinde uirgines transacte sunt et collocate apud cenobium Montis-uillare, iam ab an. 675 illic exstructum, in eadem diecesi, et Caletacensi  regione  . Ex qua quidem translatione. perperam arbitratus est Antonius Yeppes, duo Fiscanni exstitisse uirginum monasteria, iureque eum reprehendit illius interpres Mattheus Oliuerius, cum omnino diuersa sint solo et oppido,

Constat igitur Fiscannense monasterium primo incoluisse uirgines. Quibus alio translatis successerunt canonici regulares sub Guillelmo I Longaspatha, duce Northman. Rei historiam geste audiamus ex codice ms. iam toties allato.



CAP. X.---De renouatione ecclesie Fiscannensi sub duce Guillelmo.

Longa igitur bellorum miseria contritis et fatigatis Galliarum prouinciis, aliquando diuina seueritas delinitur, suarumque antiquarum misericordiarum reminiscitur, et inopinate opitulationis consolationem laborantibus populis largitur. Diuinarum  quippe affluentia gratiarum errantes pagani compunguntur, compuncti conuertuntur, inquam, barbarorum truculente mentes; religionisque Christiane ueritatem summa deuotione sectantur et uenerantur, quam paulo ante ferali uesania persequebantur et abominabantur. Unde contigit ut dono et concessione Caroli, Galliarum regis, extremas et maritimas septem prouincias sortirentur  ; quas sui laboris incolatu externo excolerent, et ab irruentium barbarorum inuasionibus defenderent et custodirent. Diuinitus itaque conciliatis populis, pax mundo redditur, urbes delete muniuntur, subuersaque castra uallo competenti et aggere cinguntur, et reuertentibus colonis uille et agri replentur et excoluntur. Denique Northmanni spiritualium  gratia sacramentorum innouati, suas acceptas prouincias, North, uenti sui uocabulo, Northmanniam appellauerunt: cuius terre ducatum Rollo I et Guillelmus, Rollonis filius, habuit secundus. Huius ergo ducis tempore, eterne et indiuidue Trinitatis oraculum reperitur, repertumque notitie et utilitati multorum populorum reducitur et renouatur. Dux enim Guillelmus precepit seruis suis quatenus Fiscannense oppidum renouarent, atque in renouato oppido multe speciositatis et magnitudinis palatium edificarent. Obedientes autem serui opus aggrediuntur imperatum; oppidoque renouato, excelsi fastigii edificare moliuntur palatium. Ubi dum discurrerent, et edificando palatio lapides et cementa  inuenire satagerent, sacrarum edium ruinas reperiunt, repertasque in edificium humane habitationis transportare disponunt. uerum, repentino consilio diuinitus aspirati, illius loci antiquos et indigenas conuocant, inuentarum ruinarum causas interrogant, et cuius imperatoris alterius potentie per summa palatia illas ruinas precesserint diligenter inuestigant. Locus iste, inquiunt, interrogati indigene, olim clarus et celebris uallis fuit, rerumque omnium imperatoris insignitus titulo, multis  uirginibus quietem, et habitationem secretam prestitit. Quibus auditis sancti operarii sacrarum edium deflent uastationem, suique paganismi exhorrent inhumanitatem, et sanctis cineribus donantes libertatem, alibi sui propositi operis satagunt exquirere materiam. Qua inquisita et facile reperta, multe ambitionis palatium extollunt, suique ducis iussionem complentes, breui interuallo, arrepti operis magnitudinem consummarunt. Expleto igitur tanti laboris precepto, artifices inuitarunt ducem Guillelmum, castrumque et palatium consummatum sue auctoritatis iudicio et sententie reddunt. Quorum Guillelmus dux peritiam et formam completorum operum commendans, eorum negligentiam reprehendit, quod in castro, iuxta palatium, ecclesie  nullius oraculum inuenerit. Super cuius negligentie culpa, suos artifices arguens: Ite, inquit, et illarum ruinarum loco sancto edificate ecclesiam, cuius aspectus sancti templi memoriam contuentibus reddat; et mihi, aut alicui meo heredi, antiquam ecclesiam reparandi uoluntatem aliquando incutiat. Ducis iussionem audientes operarii, accedunt ad sacra loca, atque in ipsa incendii et excidii confusione, cuiusdam ecclesiole ponunt fundamenta, signatoque prime are loco, ruinarum lapidibus et fragmentis, non multe extollentie parietes erigunt, erectosque ad proposite quantitatis summam, nulla intercapedine, deducunt. Completis ergo parietibus, tectum solum deerat; cuius perlato munimine, erias inclementias ab uniuersa domo arceri oportebat.  Quocirca lignorum inquiruntur fabri, et inuenti adducuntur; eisque cura faciendi tectum iniungitur et relinquitur. Fabri autem instrumenta corripiunt, imperato operi augendo habiliora reddunt, electasque siluas maturius intrare disponunt.



CAP. XI.---De tecto, quod mare attulit de Constantiensi prouincia, et duobus lignis, que defuerunt.

uerum discurrente deliberationis interuallo, diuina omnipotentia et fabros a propositi laboris sudore liberauit et reuocauit, et sue magnitudinis presentiam in prefata ecclesiola, eximii miraculi gloriosa attestatione declarauit et docuit . Constantiensis enim prouincie homines, S. Marculphi cuidam ecclesie quoddam tectum preparauerant, atque preparatum eidem ecclesie superponere disponebant. Illud ergo tectum pelagus supergrediens inuasit et sustulit, leuisque unde obsequio, ad Fiscanna littora deuexit; et dictu mirabile! coram sancte ecclesiole erectis parietibus officiose deposuit, suique littoris alueo lapsu innocuo refluxit. Mirantur operarii et pelagus refluens, et tectum remanens, et in remanente tecto, nullius claui, procellarum  impulsu, apparere labefactationem. Consequitur maius miraculum; nam dum suis parietibus alienum tectum superponunt, tante equalitatis, quantitatisue parilitate inueniunt, que conuenientiores metientium linee, uel arundines concordiam exprimere possunt. Ligna duo deerant, que commissa pelagus non fraudauerat, sed que Constantiensium hominum manus ceteris lignis tecti nondum compaginauerat. Precipitur fabris ligna cedere, cesaque sua industria, lignis superpositi tecti indigentiam supplere et complere. Fabri obediunt, cedunt ligna, metiuntur cesa; tecti membris ceteris moliuntur conciliare frequentius imposita. uerum frustratur omnino labor desudans, et peritia diligens; quam nullius artificio linee sui laboris opus  operi celestis gratie possunt coniungere. Qua incommoditate mestos artifices, ac sollicitos, quidam superueniens releuauit, maximisque littoribus duo ligna iacere nuntiauit quarum impositione imperfectionem posse compleri penitus asseruit. Unde exhilaratis artificibus, ligna deportantur, totiusque linee amoto officio, facile sue proprietatis loco collocantur: suisque naturalibus membris uniuersa tecti fabrica consummatur et perficitur.



CAP. XII.---De angelo, et cultello, et uestigiis remanentibus in eodem lapide de quo ascendit angelus.

Tanta ergo miraculorum multitudine artifices excitati, ducem Guillelmum expetunt, suarum rerum euentus maximos exponunt, et ad dedicationem constructe ecclesie, paucis persuasionibus accersunt.  Tunc dux, multa celestium gratiarum abundantia predicandus, episcopos et proceres multos conuocauit; quorum multitudine constipatus Fiscannum uenit, nouam ecclesiam intrauit, cuncta dedicationis necessaria preparari precepit. Quibus ergo sufficienter preparatis et congregatis, dux et episcopi, cum multis proceribus, ecclesiam consecrandam intrant, et cuius sancti titulo insigniri debeat diligenter pertractant. Ubi, dum diuersa sentirent sententiasque diuersas defenderent, et, iuxta deuotionem quam singuli ad singulos sanctos habebant, ecclesiam consecrandam contenderent, uir quidam uultu et ueste speciosissimus, caput prolixamque barbam, canis candidissimis coopertus, ecclesiam  intrauit, suaque lumina nusquam flectens directo itinere ad altare consecrandum peruenit; super quod reuerenter inclinans, cultellum deposuit, nulloque sermone suum silentium corrumpens, conuerso gradu ecclesiam exiuit; et quamdam curiam ecclesie pene contiguam ingressus, ibi positum molarem lapidem ascendit, atque inde se sustollens in era, non comparuit.



CAP. XIII---Quomodo dux et pontifices admirabantur angelum tam subito euanescere.

Multi autem qui dedicationis gratia illa die Fiscannum conuenerant, prosequentes remeantem angelum, ad lapidem quem ascenderat confluxerunt, in quo lapide angeli uestigia, uelut in arena, aut in sicco puluere impressa reperiunt. Cuius rei admiratione  perturbati, Guillelmi ducis presentiam adeunt, tanteque excellentie miraculum uelut ignoranti, quisque precedens, sequens narrare contendit. Gaudent omnes, et altare, super quod cultellum angelica manu deponi conspexerant, conuenientium corona circumcingunt, atque quid pretendat cultellus depositus, cuncti enucleari querunt. Tunc sancti presules cultellum accipiunt, atque in accepto scripturam inueniunt; cuius indicio, et procerum controuersia finitur, et in cuius titulo ecclesia debeat dedicari declaratur. Erat enim in cultello scriptum: In nomine sancte et indiuidue Trinitatis. Quod audiens Guillelmus dux preclarus, multo gaudio exsiliuit, atque in honore sancte et indiuidue Trinitatis, presentem ecclesiam dedicari precepit, multe promissionis  se firmans sacramento, suo opere eamdem ecclesiam aliquando ampliari, atque ecclesiam tanti nominis priuilegio concinentem magnificari et extolli. uerum diuina prouidentia aliter disponente, dolo ac fraude Flandrensium, prefatus dux interficitur, suoque filio Richardo, ampliandi sancti templi gloria transfertur et conceditur.



CAP. XIu.---Quomodo dux Richardus existens in quadam sublimi fenestra sui palatii, petiit quenam scilicet ibi esset ecclesia.

Quadam igitur die, cum prefatus dux Fiscannensis palatii cuidam sublimi fenestre accumberet, et sancte indiuidueque Trinitatis ecclesie longe inferius positam conspiceret, uelut ignorans, astantes suos proceres interrogauit, nomenque presentis  ecclesie, sue lenitatis sapido sermone inquisiuit. Cui illi: Pater, inquiunt, tuus ecclesiam istam fundauit, tituloque deifice Trinitatis insigniri et dedicari precepit. Quibus auditis gloriosus dux maximo doloris iaculo compungitur, et erumpentium lacrymarum distillantibus riuis, suam roseam faciem, et barbam niueam madefecit; et diu silens, caputque concutiens, tandem singultibus sermonem irrumpentibus: O, inquit, quam male congruit me hominem tante ambitionis habitare palatio, et Deum omnipotentem tali latere tuguriolo! O, inquam, quam male congruit superiorem et celestem Dominum inferius habere tugurium, et inferiorem et terrenum seruum superius tenere palatium! Quam rationabilius  conuerteretur me habere paruum aut nullum, et Dominatorem omnium rerum tenere et solum et maximum! Dixerat, et effluentium lacrymarum undas, nulla animi uirtute, nullaque manus crebra deliberatione, aut continere, aut exsiccare poterat. Deinde adiecit: Multi in opere cementarii inquirantur, inuentique adducantur, quoniam hoc palatium in comparatione illius ecclesiole, quam despicitis, faciam apparere ut nullum.



CAP. Xu.---Quare dux Richardus in reedificatione ecclesie Fiscannensis posuit manu propria lapidem, supra quem angelus ascenderat, in fundamento ecclesie.

Accepta igitur iussione ducis, fideles famuli cementarios inquirunt, inquirendo inueniunt, inuentosque  sui domini desiderio et presentie adducunt. Quorum peritiam dux diligenter discutiens: Ite  circumquaque per montes, et per ualles, et pro edificando unius et trine deitatis templo, lapidum materiam inquirite, et singularis formositatis ac magnitudinis, illius ecclesiole loco ecclesiam edificate  . Nec mora; inuenti lapides comportantur, magnorum multitudo rogorum concrematur, futurique templi magna multaque materia preparatur et congregatur. Fundamento denique ponendo dux sanctus adfuit, arreptoque sarculo, terram primus aperuit, et lapidis, de quo, Guillelmi ducis tempore, angelus ascenderat, partem unam ipso fundamenti principio primus deposuit. Cernentibus summa delectatio concedebatur, quando tantus dux,  niueo capite, prolixa barba, procero corpore, conspicuus, omnes operarios circuibat, alios admonebat, corrigebat istos, uacantes impellebat; illis laborantibus subueniebat, cunctos equaliter, sui feruoris exemplo, ad cepti operis maturationem accendebat. Tali igitur ac tanto flagrantis ducis desiderio, breui interuallo sancte et indiuidue Trinitatis gloriosum templum perficitur, decorum illa qualitate et quantitate, quam peritorum artificium diligentia, illo tempore, maiorem et pulchriorem ualuit excogitare. Sancti oraculi intestini parietes historialiter depinguntur, laquearia uero concatenatis floribus admirande compaginationis uariato opere distinguuntur. Exquisito ergo totius decoris ornamento, parietes templi singuli expoliuntur, et  in sue proprietatis pulchritudinem perfectam, et perfectionem pulchram, deducuntur et consummantur. Quocirca dux exhilaratus, sueque uoluntatis iudicio completi operis respondere speciem admiratus, uasis et ornamentis aureis et argenteis nouam ecclesiam multipliciter ditauit, cortinarumque sericarum, linearum atque lanearum triplici adornatione copiosissime uestiuit, miroque modo, et sacri altaris ornamentis, et sacerdotalibus indumentis aureis et gemmis honorauit et ampliauit. Quibus omnibus ducis nimia liberalitate compositis et completis, totius Northmannie aliarumque prouinciarum principes et episcopi conuocantur et congregantur, atque in nomine sancte et indiuidue Trinitatis consummata ecclesia dedicatur et titulatur. Codex ms.  prefatus D. Bigot numerat 14 episcopos tunc inibi interfuisse.



CAP. XuI.---Quoddam admirabile miraculum de corpore et sanguine Domini nostri Iesu Christi.

Eo tempore, quoddam miraculum relatione dignum, iuxta Fiscannum contigit. Sacerdos enim quidam, nomine Isaac, cum finitis orationibus sacrosancta sacramenta Dominici corporis et sanguinis assumere deberet, substantiam corporis et sanguinis, non panis, aut uini specie reperit coopertam, sed euidentissime carnis et sanguinis colorem et qualitatem protendentem. Cuius rei nouitate sacerdos perturbatus, Richardum ducem, et sanctorum presulum  congregationem festinus adiit, insolitique miraculi magnitudinem patefecit. Tunc dux, cunctique episcopi, et populi maxima multitudo, illuc pergunt, et, secundum sacerdotis reuelationem, rei geste ueritatem inueniunt, et reuerenter tanti ponderis mysteria sustollentes, ad consecratam ecclesiam deferunt, ubi sacro calici patinam consigillantes, ad similitudinem angeli cultelli, quem in crucifixo incluserant, in ipsius sancte Trinitatis ara, sacrosancta mysteria concludunt et reponunt.

Presentis ergo miraculi magnitudinem, miraculorum antiquorum multitudini, dux prouidus diligenter concilians, atque utrorumque miraculorum conuenientia consecrande ecclesie auctoritatem compensans, multos canonicos elegit, electisque canonicis  sancte ecclesie commendauit, quatenus in ea deuote habitarent, et rerum uniuersarum Creatori et Domino eternas laudes, obsequiaque spiritualia soluerent. Omnibus ergo tandem officiis consummatis, totiusque ecclesie statu summaque dispositis et determinatis, dux alacrior ducatus sui administrationi reuocatur, episcopique commissarum ouium speculationi uigilantiores reuertuntur.





ADNOTATIO.

Ea res miraculosa sic memoratur apud Robertum de Monte, in appendice ad chronicam Sigeberti, sub an. 1182: »Hoc etiam accidit cuidam sanctissimo presbytero iuxta Fiscannum, dum cantaret missam in die dedicationis ecclesie Sancte Trinitatis Fiscanni. Qui mittens diaconum suum uocauit episcopos, qui ad dedicationem conuenerant. Et uenerunt, et presbyter tulit in manibus suis, in calice, ita ut  erat reuestitus, et posuerunt illud in altari. Hec fecit pietas Domini, ad confirmandam fidem sacramentorum suorum in nobis, in quos fines seculorum euenerunt.« Eadem uero sic commemorat codex ms. domini Bigot sup.: »Illis in diebus erat quidam presbyter nomine Isaac, uir bone uite, frequenter missarum solemnia celebrans, ad altare S. Machuti, episcopi et confessoris, haud procul a Fiscanno distans duobus milliaribus. Qui quadam die,« etc. uide, in ea, ad 27 Martii in Neustria Sancta. Alia similia alibi euenisse in Gallia scribit Rolliardus, in Historia Melodunensi pag. 406 et 407.



CAP. XuII.---Quomodo dux Richardus eiicere fecit canonicos ab ipsa ecclesia: et ibidem monachos introduxit.

Interea contigit Fiscannenses canonicos aliorum canonicorum mores imitari, latas perditionis uias  ingredi, et rerum temporalium luxus et desidias uoluptuose sectari. Quam canonicorum miseram uitam et uiuentem miseriam, dux prudentissimus Richardus audiens, et audiendo cognoscens, ualde doluit; hominumque prauorum mores et conuersationem exhorrens, legato festinanter Cluniacum direxit, et sanctum Maiolum, magne humilitatis precibus Fiscannum accersiuit, atque secundum S. Benedicti regulam et institutionem disponi et ordinari nouam ecclesiam, exorauit. Cui S. Maiolus: Huius, inquit, laboris magnitudinem talis rationis conditione, carissime fili Richarde, suscipiam, si per totum ducatum tuum, consuetudinem, que uulgariter  Pasnagium dicitur, Deo donaueris, nullumque tue potestatis principem aliquando amplius exigere decreueris. Ubi Richardus dux, non morbo auaritie, uerum occulta Dei prouidentia disponente, et sancto Guillelmo abbati gloriam ordinandi S. ecclesiam transferente, suorum hominum consilio acquieuit, et sancti Maioli sanctam interpellationem non exaudiuit. Unde contigit, ut S. Maiolus Cluniacum reuerteretur, et canonicorum correctio, uel expulsio, per aliquot tempora protelaretur.



CAP. XuIII.---Quomodo dux Richardus in lecto egritudinis iacens, filium suum Richardum heredem sibi constituit, et ecclesiam Fiscannensem commendauit.

 Tandem igitur prolixe etatis sancto senio dux inclytus Richardus, fatigatus, cuiusdam egritudinis ingenti molestia corripitur, et corpore dissoluto, cunctis eliminatis uiribus, ad extrema deducitur. Qui dum ingrauescente molestia, extremam imminere cognosceret horam, ducatus sui cunctis congregatis proceribus, Richardum filium suum uocauit, rerumque suarum omnium heredem, et successorem constituit. Fili, inquit, Richarde, mei ducatus et nominis heredem te et successorem constituo, et sancte Trinitatis Fiscannensem ecclesiam, tue strenuitatis tutele et administrationi trado et committo, quatenus mee intentionis ardens propositum in illa compleas, canonicorumque sordes et immunditias ab illa excludas et expellas, et sanctorum  monachorum, imitatrici apostolorum, multitudini sanctam Ecclesiam tradas et committas. Corpus meum intra S. ecclesiam non tumulabis, sed extra, in stillicidio tecti mihi communem dabis sepulturam, quatenus stillantium guttarum sacro tecto diffluens infusio, abluat iacentis ossa, que omnium peccatorum labe fedauit et maculauit negligens et neglecta uita mea. Quibus leni et hilari sermone peroratis, sopore uelut aggrauaretur leui, expalluit; suoque adepto desiderio, animam suam pane uite et intellectus saginandam, eterneque beatitudinis gloria coronandam, rerum omnium potentissimo Iudici reddidit, emisit et commisit. Cernens igitur Richardus sancti patris mortem et absentiam, uelut lapis diriguit, lamentisque et clamoribus  totam aulam repleuit. Tandemque receptis uiribus, amentis similitudine, super exanime corpus irruit, et diu deosculans, quasi recedentem reuocaret, attonitus laborauit; animi uero uirtute, longo post tempore reformatus, procerumque circumstantium consolatione releuatus Richardus, sancti patris exsequias, per multos dies celebrauit; et postremo, iuxta iussionem factam, in sancte ecclesie stillicidio sepeliuit, atque super sepulcrum patris, in honore S. Thome apostoli, basilicam edificauit, et ibi ad honorem Dei et cognitionem sancti confessoris, frequenter gloriosa miracula clarescunt, et sepulti ducis merita intelligentibus animis enucleatissime ostendunt.



CAP. XIX.---Quomodo Richardus II fecit appropriare usui monachorum Fiscannensem ecclesiam.


Richardus igitur filius Richardi, totius Northmannie ducatum accipiens, ipso sui ducatus initio, suos rebellantes Northmannos prudenter sustinuit, feliciter superauit, et paterni iugi consuetudinibus potenter reddidit et supposuit. Quibus repente ciuium suorum seditionibus mitigatis, circumiacentibusque prouinciis, paterne probitatis imagine pacificatis et confederatis, dux inclytus Richardus cepit clarescere, suarumque uirtutum fragrantias exsurgentes per mundi partes diuersas effundere et dilatare; suorum quippe antecessorum claritatem et eminentiam incomparabili actuum nobilitate precellebat et obfuscabat, suisque successoribus uiuendi imaginem  imitabilem nonnullis compingebat, et proponebat. Totius fere mundi sanctarum congregationum fraternitatem exigebat: atque accepte fraternitatis sanctis congregationibus, per annos singulos, iuxta propositam quantitatem, magne liberalitatis uectigal uoluntarius exsoluebat. Tanta sue deuotionis nimietas fuisse fertur ut ingressus ciuitatem, non prius egrederetur, quam totius ciuitatis ecclesias, antelucanus circumiret, atque in singulis ecclesiis sacras excubias celebraret, et multarum lacrymarum flumina funderet et relinqueret. Ubi, si casu orantes reperiebat, sue dapsilitatis immenso munere replebat, aduentuque suo indigentes multos ad nocturnas orationes excitabat et prouocabat. Cum dux inclytus Richardus, tantarum gratiarum fulgenti  lampade, mundo pene uniuerso, coruscans, sui Patris iussionem gloriosam recoluit, et se recolere ipsius operis effectu et euidentia comprobauit. Congregatis enim summe peritie operariis, Fiscannum uenit, et claustra, officinasque alias, omnesque domos monachorum usibus congruas, ore proprio limitauit, disposuit et edificauit. Cunctis ergo officinis completis, solius aque usus deerat, quam laboriose circumducens, atque in castrum uolutis competentibus subter ducens, per turres ipsius ecclesie postremas, in curiam manare, atque per cunctas monasterii officinas abundanter fecit diffluere. Interea diligenter inuestigabat et inuestigans inquirebat cui potissimum, iuxta S. Benedicti regulam et institutionem, disponendam et regendam sancte et  indiuidue Trinitatis crederet et committeret ecclesiam. Illo tempore, beate memorie Guillelmus abbas summe religionis affluentia, totius partes Romani imperii illustrabat, abbatumque multorum trepidos animos sui feruoris imagine reformabat et accendebat. Apprime enim liberalibus artibus eruditum, atque disciplinis ecclesiasticis, cunctisque spiritualibus officiis, nichilominus etiam fere uirtutum omnium gratia imbutum, et illuminatum, Diuionensium ecclesie B. Maiolum preposuerat et constituerat abbatem et magistrum. Tanto igitur ac tali uiro dux inclytus Richardus suos legatos direxit, et sui propositi intentionem patefecit, atque ut Fiscannensem ecclesiam, iuxta B. Benedicti regulam, disponeret  et erudiret, magne humilitatis precibus exorauit. Quibus B. memorie Guillelmus abbas primum respondisse fertur: Charissimi filii, audiuimus duces Northmannos, homines barbaros et truculentos, subuertere, et non edificare sancta templa; delere et effugare, et non colligere aut nutrire spiritualium hominum congregationes sanctas. Quapropter ad ducem uestrum redite, et nos huius rei imparatos omnino respondete, cum et nobis fratribus deducendis desunt equi, atque stipendiis conducendorum fratrum desunt clitellarii

Quod reuersorum legatorum relatione dux inclytus comperiens, extimuit, multosque equos et clitellarios festinus preparauit; quos reuertentibus legatis, B. memorie abbati Guillelmo humiliter remisit.  Tunc B. abbas ducis importunitatem et perseuerantiam, atque de importunitate et perseuerantia compensans animi uoluntatem et deuotionem istam, collecta spiritualium fratrum multitudine maxima, iter arripuit, paucisque diebus decursis, estuantis ducis desiderio suam et multorum fratrum presentiam exhibuit. Quem dux egregius, totius animi sinceritate totiusque sinceritatis dilectione suscipiens, uelut suscepto Christo, aliis amotis seruientibus, ipse propriis manibus seruiuit, medioque breuis temporis interuallo Fiscannum deduxit, et Sancte Trinitatis ecclesiam donauit et tradidit, eamque donatam et traditam, iuxta regulam S. Benedicti et institutionem disponi et ordinari exorauit. Donauit, inquam, et tradidit dux egregius  Richardus beate memorie abbati Guillemo Sancte Trinitatis Fiscannensem ecclesiam, canonicorum carnalium expulit enormem multitudinem, quorum possessiones ecclesie penitus retinens et reddens, expulsis et conuerti nolentibus canonicis, alibi congruam restituit compensationem. Nocte igitur, cuius sequenti die Fiscannensis ecclesia spirituales suscepit monachos, carnalesque expulit canonicos, ipsis canonicis ecclesie culmen totum aquilis uidebatur operiri; quibus aquilis ingredientium monachorum theoria et spiritualis uolatus, ac deinceps protegentium angelorum descensus et conuersatio congrue figuratur. Igitur B. et gloriosus abbas Guillelmus susceptam ecclesiam cepit gubernare et administrare,  et iuxta S. Benedicti institutionem disponere et corrigere, atque de diuersis prouinciis uere fideles conuocare, et in obsequiis celestibus unire et confirmare. Subita igitur conuersione Fiscannensis ecclesia celestium uirorum studiis feruebat et flagrabat, et multe opinationis gloria circumpositas ecclesias precellebat et obscurabat. Fastigium quippe tante celsitudinis sua momentanea translatione Fiscannensis ecclesia consequebatur, quatenus ita omnes Galliarum ecclesias transcendens re et habitu summe religionis, quemadmodum transcendebat uerbo et speciali priuilegio sue nuncupationis. Parcimonia, et pudicitia et uoluntarie paupertatis abundantia, Fiscannensis ecclesia ualde radiabat, luce uirtutum, quarum euidentia latentem sue forme,  ceteris forma pulchritudinem designabat, atque contuentium mentibus, sue conuersationis consilium inire et imitari, perfectarum argumento uirtutum accendebat et prouocabat. Ignorabat illo tempore Fiscannensis ecclesia totius proprietatis singularitatem, soliusque communitatis cognoscebat unitam dilectionem, que, iuxta diuersitates indigentium, partes diuersas distribuens, SS. apostolorum renouabat et representabat primitiuam imaginem. Quorum igitur bonorum eminenti perseuerantia dux Richardus Fiscannensis ecclesie totus alligabatur, atque utilitatibus eiusdem ecclesie, totius prouidentie diligentia transferebatur. Adeo enim Fiscannensis ecclesie illustrium uirorum regularem uitam, et religionem ueram diligebat, et diligens frequentabat  ut totius ducatus sui collecta, ut ita dicam, pinguedine celesti congregationi deseruiret; atque epulaturis fratribus seruientium multitudine frequenter ipse ministraret, tanteque humilitatis completo ministerio, fratrum omnium ultimus residederet et regularium epularum delectabili pabulo refici congauderet.



CAP. XX.---De libertate Fiscannensis ecclesie monasterii; uel quomodo dux absoluit ab omni episcoporum iugo.

Sensit igitur dux inclytus quorumdam clericorum corrosiones et detractiones presagiique cuiusdam futuras aduersitates, quos, ob ducis nimiam caritatem, et sancte Ecclesie maximam religionem, inuidie morbus infecerat, infectosque crudeli intestini  liuoris molestia cruciabat. Horum ergo detrahentium maleuolentiam dux comperiens, clericorumque presumptiones superbas et presumentes superbias cognoscens, totius Northmannie episcopos, et uiros nobiles, festinus Fiscannum conuocauit, et Fiscannensis Sancte Trinitatis ecclesiam, ab omni episcoporum iugo et consuetudine, iusta, uel iniusta, eripuit et liberauit. Hanc autem libertatem Rothomagensis archiepiscopus fecit, et fieri uoluit; atque alias quatuordecim ecclesias, ob patris sui memoriam, et fratris presentis iussionem, ac uoluntatem, ab omni episcopali consuetudine, et exactione, absoluit et liberauit; donate libertatis chartam archiepiscopus, aliique episcopi, signo et consensu corroborauerunt, atque corroboratam uirorum nobilium  astipulationibus tradiderunt. Cupiens ergo dux prouidus sanctam ecclesiam modis omnibus confirmare et premunire, Robertum regem, et multos Galliarum proceres, Fiscannum accersiuit; atque regali charta et auctoritate, suorumque equalium consensu, et astipulatione, ab omni episcoporum iugo et consuetudine Fiscannensem ecclesiam eripuit et liberauit, et suam suorumque nobilium chartam et ordinationem firmauit et corroborauit.



CAP. XXI---Quomodo Guillelmus abbas perrexit iussu ducis, et quomodo priuilegia a domino papa obtinuit.

Ecclesie igitur Fiscannensis constitute libertati dux Richardus congratulans, futuramque perennem mentis uiuacitate discutiens, beate memorie Guillelmum  abbatem compellauit, sueque legationis iniuncto officio, ad Romane sedis apostolicam auctoritatem, multis onustum xeniis direxit. Confecto itaque itinere, abbas Guillelmus Romam peruenit, et pie memorie pape Benedicto, aduentus sui rationem, et mittentis ducis uoluntatem aperuit, et facte charte confirmationem, et apostolici priuilegii auctoritatem, magne humilitatis oratione congrua postulauit. Papa igitur Benedictus, ducis diligentiam admirans et suscepti amici presentie summam excellentiam, priuilegia postulata confirmauit, et uoluntarius tradidit, et Fiscannensem Sancte Trinitatis ecclesiam ab omni episcoporum iugo, subiectione et consuetudine liberans et eripiens, sub solius Romane Ecclesie gubernatione et patrocinio constituit  et suscepit. Constituit, inquam, Fiscannensem soli Romane Ecclesie subiacere, atque ab omni aliarum Ecclesiarum potestate immunem et absolutam et omnino liberam, forma Cluniacensis monasterii permanente. Acceptis igitur apostolice auctoritatis exquisitis priuilegiis, beate memorie Guillelmus abbas festino cursu Northmanniam remeauit, et ducis Richardi desiderio sue uoluntatis effectum,  iniuncteque legationis officium feliciter consummatum, enucleauit et ostendit. Unde dux ineffabiliter exhilaratus, trino et uni Deo gratias totius intensionis feruore reddidit; qui ecclesiam, quam Richardus pater fundauerat atque ipse patris Richardi rogatu et iussione compleuerat ac ordinauerat, diuine prouidentie arcano consilio, tantarum personarum conuenientia, ab omnium hominum iugo et prelatione absoluebat et liberabat. Magnis deinde xeniis suum dilectissimum abbatem Guillelmum honorauit, honoratumque Sancte Trinitatis ecclesie Fiscannensis remisit: iterum atque iterum enixius exorans, quatenus commisse ecclesie, iuxta cepti ordinis religionem, custodiret, et custodiendo perficeret ac confirmaret. Cuius sanctas preces sanctarumue  precum nimias humilitates, beatus abbas, uelut oracula Dei suscipiens, Fiscannum intrauit, et per multorum annorum uertiginem, usque ad ducatum Hierosolymite Roberti Fiscannensem ecclesiam rexit, subiectosque suos uerbo et exemplo succendit et reformauit ad imaginem et similitudinem, honorem et gloriam Dei omnipotentis, qui uiuit et regnat per omnia secula seculorum. Amen.





LIBELLUS SUPPLEX MONACHORUM ARULENSIUM Ad Patres in concilio apud S. Tiberium anno 1050 congregatos, aduersus bonorum monasterii inuasores.


 Orthodoxis Patribus omnigena ueneratione dignis, quos sancta ex diuersis aggregauit fides partibus, quosque rectit in dilectione fraternitatis uinculum gemine caritatis, pontificibus uidelicet, quibus collata est cura ecclesiarum Dei, grex tantillus alme Dei Genitricis Marie cenobii Arulas hanc querimonie clementie uestre dirigit paginam, in qua sunt adnotata predia que se causatur ab iniustis et prauis hominibus per uim seu per donationes illicitas, seu sub pretextu cuiuslibet fraudulentie, a suo iure distracta. Nam noscat almitas uestra prefatum cenobium nouiter edificari ceptum pro tantorum amissione prediorum, non est posse nostrum illud ad perfectum usque perducere, necessaria deficiente que sustentationi competunt fragilitatis humane.  Idcirco predictus tam uariis casibus fatigatus, Dei omnipotentis supplex uestramque omnium deposcit clementiam, ut ob amorem eiusdem gloriose genitricis auctoritate pontificali feriantur a uobis uinculo iuste damnationis, et excommunicationis quousque retinuerint predicta predia predicte uirginis. Hec sunt uero nomina prediorum et militum ea possidentium. In primis alodem S. Marie, quem habet in comitatu Berchitano, id est in Marola cum ipsa ecclesia, et in Auisano tenet mulier Reinaldi qui fuit quondam cum filio suo. Remundus Arnaldi  alodem de Orlarios, Gausbertus ipsum de Pidre et de Ursiniano, Guillelmus Oliba ipsum de Corneliano, Guillelmus Iohannis tenet S. Mariam de Panisar, et ipsas uineas de Clusa. Willelmus Dalmatii ipsum alodem de Maras, et de campo Eldrici, et de Tressera, et de uilla Mulacha, et ipsum de Keixanos, Bernardus Oliue alodem de Rutmors, et de Kastellone et de Rodas, Aicardus Odonis alodem de Rabdos, Bernardus Adalberti ecclesiam de Chasamori, Arnaldus Iohannis alodem de Elsinas, Seniofredus Mironis alodem de Terradas, et in Pines medium mansum, Deusdefranc mansum unum in Terrodas, Segarus Berardi ipsos mansos et ipsos alodes de Terradas, et in Cirasia mansos tres, et ipsos mansos cum alode de Ortos, et ipsos mansos cum alode de  uilla Rubeo, et ipsos de uilaro castellano, et ipsum alodem de Costa et ipsum de Felgus, et de ualedella, et de Campo Sambuce. Seguinus tenet in Albiniano inter mansos et bordas septem, et ipsum decimum de Rabugadas cum medium mansum, etc., et multa alia nobis aufert. Udalgerius uicecomes tenet totum alodium de Alleles.


Synodus anathema pronuntiat aduersus inuasores bonorum monasterii.

Cum sancta cogeret nos fides ex diuersis in unum congregari partibus, sanctam celebraturi synodum  Idibus Iulii apud beatum Thiberium, cum religiosorum multitudine abbatum, et honestissimorum uirorum utriusque sexus, etatis uel ordinis; oblata est querimonie pagina oculis nostris ex monachis alme Marie uirginis cenobio Arulis, simul cum prenotata predia que sibi ab iniustis tolluntur hominibus: pro qua amissione rerum compulsi adire presentiam nostram, suffragium expetentes nostrum: quod illis negare non est nostri ordinis, nec rectum, cum in periculis subuenire debeamus, et in necessitate constitutis ferre iustitiam. Ob hoc igitur nos humiles Iesu Christi pontifices aduertentes tantam tamque inauditam seruorum Dei querimoniam, instinctu eiusdem prouocamur ad compescendum eam iuxta posse nostrum ad decreta canonum. Idcirco  ego Wifredus alme prime Narbone metropolitanus confirmo. + Ugo episcopus Uzetensis. + Arnallus episcopus Magalonensis. + Berengarius episcopus Biterrensis. + Bernardus episcopus Lutouiensis. + Gontarius episcopus Agatensis. + Berengarius episcopus Elnensis Illi qui fuerunt ad subuersionem de Malo, de S. Maria, de Riarde, Roland uidelicet et alli qui consensi fuerunt, cum legatis ceterorum cepiscoporum nostrorum et cum abbatibus religiosis ex diuersis ordinibus Gothie ac Spanie, nolentes exorbitare a regulis SS. Patrum, accensi flamma Spiritus sancti, percutimus eos, qui in supra scripta culpa atque negligentia sunt aut erunt irretiti, secundum quod in culpa sunt aut erunt implicati, per gladium Patris, et Filii, et Spiritus sancti, et per anathematizationem  omnium que sunt, fuerunt et erunt fidelium Dei, nisi ad ueram penitentiam uenerint, et secundum posse illorum emendauerint, sint extorres a liminibus sancte Dei Ecclesie, in anathematizatione sint omnes superius nominati, omnesque maledictiones ueteris et Noui Testamenti super eorum capita multiplicamus. Maledicti sint in ciuitate, maledicti in agro, maledicta horrea eorum et cellaria eorum, maledicti cibi eorum et reliquie ipsorum, maledicta sint inferiora uentris eorum et fructus terre ipsorum, armenta et greges ipsorum; maledicti  ingredientes et egredientes. Mittat super eos Dominus famem et pestilentiam et increpationem in omnia opera eorum que faciunt, donec conterat eos et perdat uelociter propter adinuentiones eorum pessimas, in quibus relinquunt Dominum. Adducat Dominus super illos pestilentiam donec deleat eos de terra quam possident. Percutiat eos egestate et febri et frigore, ardore et estu, et ere corrupto, ac rubigine; et persequatur eos donec pereant. Tradat illos Dominus corruentes coram inimicis suis. Sint cadauera illorum uolatilibus in escam et bestiis terre, et non sit qui abigat. Sint percussi cecitate, et amentia ac furore mentis; et palpent in meridie sicut palpari solet cecus in tenebris: et non dirigantur gressus eorum. Maledicta sint capita eorum  per septem portas, id est per nares, et aures, et oculos, et per buccam eorum. Maledictum sit cerebrum eorum, capilli, humeri, brachia, manus, digiti, frons, cilia, lingue, dentes, gule, pectus, dorsum, cor, uenter, umbilicus, interiora, exteriora, et posteriora, uitalia, inguines, cocce, geniculi, tibie, tali, pedes, plante, articuli, uene, iuncture, uiscera, ossa, medulla. Hec omnia prenominata illorum maledicta sint nisi resipuerint, et ad ueram penitentiam uenerint. Et hec regula maledictionis atque anathematizationis seruetur, et permaneat in omnibus primatum ecclesiis. Quicunque igitur cum prenominatis hominibus locuti fuerint scienter, nisi emendare eos hortati fuerint, aut cum eis manducauerint, biberint, dormierint, in aliquoue participati  fuerint, nisi resipuerint; si clericus fuerit, proprio ordine periclitabitur, si laicus aut femina, nisi paupertate aut metu deprehensus fuerit, predicta damnatione perdendum, et anathematizandum et excommunicandum se esse perhorrescat.

Acta synodus Idus Iulii anno incarnati uerbi 1050, indictione III, anno XX, regnante rege Henrico in Francia, anni cycli octaui decimi uI. Sriptum per manus Oliue + Guislibertus, gratia Dei episcopus Barcinonensis, Wifredus presul +.





SERMO DE SANCTO MARCULFO ABBATE NANTENSI, CONFESSORE,


 1. uenerandi Patres ac dilecti fratres, quos in domo sua Deus habitare facit unanimes, exhortationis nostre alloquia, imo diuine uirtutis insignia beati Marculfi meritis ostensa uestrorum benigne percipiant aures: Salomone testante, imo Spiritu sancto Salomonis ore loquente, didicimus quia gloriam regum celare uerbum, gloria uero Dei inuestigare  sermonem   . Quapropter, delictissimi, uestra dilectio nouerit nos inuestigasse quedam operum Saluatoris nostri Dei, que Pater eius per naturam, noster uero per gratiam, usque modo operatur, et idem Filius operari cum Patre non desinit. Igitur fidelis ac boni testimonii uiri relatu comperimus quod ad gloriam Dei sanctorumque  eius honorem litteris tradere studuimus.

2. Nocte sequente diem Annuntiationis Dominice, in ecclesia in qua beatus Marculfus requiescit corpore, talem uirtutem Deum credimus operatum esse. Eadem namque nocte iam mediante, exstincto in ecclesia lucerne lumine, solite noctis redierunt tenebre. Aedituus denique a somno excitatus, ut circumspexit ac sensit luce uisibili basilicam carere, relicto stratu dormitorium et coquinam fratrum non timuit adire, quatenus ibi candela succensa lucem redderet domui sancte. Sed et in dormitorio lucernam, et in ipsa etiam coquina prunas reperit exstinctas, non fortuitu, sed ut remur, ut manifestarentur Dei opera. Quid ergo idem edituus ageret  ignorabat. Tandem nimia mestitia attonitus oratorium rediit, ibique prostratus coram altari diutine orationi incubuit, supplicans diuine maiestati ut meritis sancti sui ibidem quiescentis in hac opportunitate succurreret ei, ne scilicet lumen deesset fratribus matutinalem synaxim proxime cantaturis. Nec distulit Omnipotens exaudire et auribus percipere lacrymas pauperis ad se in afflictione clamitantis. Nam affectus tristitia, fessus etiam oratione ipsa, dum Elbertus  dum, inquam, stratus sui repetiisset spatiola, tunc quoque lacrymatur, et sibi omnino reputans quasi sui negligentia luce careret ecclesia, Dei nutu respectus circumspexit, totamque basilicam celesti luce clarescere uidit. Repente gaudio gauisus magno,  lucernam paulo ante exstinctam adiit, eamque clarissime ardentem reperit. Mox etiam lacrmis tristitie gaudii lacrymas superfundens, Deo et beato Marculfo preconiorum iubilos retulit, sicque securior dormitum init. Mane autem discusso noctis peplo, dieque radiante sereno, fratres loci, monachos uidelicet beatissimi Remigii, accersiuit, eisque  rem gestam pandit, contestans Dei uirtutem sanctorumque eius auctoritatem omnia, que aiebat, queque huic pitaciolo decreuimus inferenda, sic haberi.

3. Adhuc autem sub hac nostra erumnosa etate non dispar omnipotens Deus miraculum in eadem ecclesia ostendit, ut quoniam electum suum ineffabiliter  glorificatum habebat in celis, non minus ad capacitatem mortalium mirificare dignaretur in terris. Nam illius infirmitatis sanande (quam regium morbum [ tanta ei gratia celesti dono accessit, ut non minus ex remotis ac barbaris quam ex uicinis nationibus ad eum egrotantium caterue perpetuo confluant. Quodam itaque die huiusce gratia quidam homo ad ecclesiam deuenit, sue deuotionis munus obtulit; eique cuius id erat officii, sui aduentus causam patefecit. Is autem qui super sacra ecclesie ministeria custodiam habebat, uir magne in Christo reuerentie erat, qui ex seculi  fluctibus ad monasterii portum conuolauerat, ibique per aliquot annos ministrauerat. Cumque ab eodem domno Roberto  omnia que ei ad salutem prouenirent, ex more percepisset, egrotus adiecit: »Ego quidem, mi Pater, quoniam de longinquo sum, in presenti repatriare dispono: sed hoc ob deuotionem peto, ut hec quam obtuli candelam, ante hoc sacratissimum sepulcrum quandiu durare poterit, usque ad consummationem ardeat, quoniam cum in patria mea essem, si non ex actione, certe ex desiderio eam beato Marculfo sepissime offerebam. Erat autem non modice quantitatis ut infinite per tres dies dare lumen in ecclesia sufficeret, iamque ante altare quod est in honore eiusdem Christi confessoris, reuoluta super pauimentum  ardebat: acceptaque sponsione a monacho quod que petiuerat adimpleret, peregrinus recedebat, cum Elbertus, de quo superius meminimus, quasi aliud quid agere uellet pede superposito candelam exstinxit, iuxta arcam seorsum exstinctam deposuit, post peregrinum ualuas ecclesie obseraturus abiit. Nec mora, firmatis ostiis, antequam ille rediret, candela diuinitus accensa est, tantusque ex ea ignis exiliuit, ut et arcam et uestes arce superpositas subito in fauillam redegerit; ipsaque candela  illico consummata est. Res mirabilis quod quasi duobus momentis et flamma multiplex excreuerit, et que arripuerat omnino consumpserit. Sed si consideremus unius deuotionem et alterius negligentiam, liquet profecto pro irrogata fraude  iuste diuinitus uindictam subsecutam esse. uidisses, fateor, miraculum de rebus insensibilibus ad redarguendam rerum sensibilium, id est hominum auaritiam. Accurrere fratres qui in uicino aderant, nam crepitum ignis audierant custodemque subclamantem. Quid dicerent agerentue non habebant, quoniam nichil iam remanserat quod igni substraherent. Ille autem se reum, se huic discrimini obnoxium totis singultibus fatebatur, acceptaque penitentia a fratribus, in communi statutum atque anathematis uinculo confirmatum est ut oblata a fidelibus luminaria nunquam hactenus alias nisi in usibus eiusdem ecclesie fratrumque ibi seruientium expenderentur.

 4. Necessarium est, karissimi fratres, in laude huius sanctissimi patroni ac protectoris nostri Marculfi quod, Deo donante, nostris oculis presentatum est, memorie tradere, quem omnipotens Deus apud se dignatus est specialem dare pro nobis intercessorem. Ipse est enim qui assidue orat pro populo suo, et pro habitatoribus huius sancti monasterii sui. Tempore igitur quo eumdem beatum uirum apud castrum Peronam  miraculis coruscare hi qui interfuerunt et uiderunt, et manibus tractauerunt, nobis, qui in eius gloriosa sede remansimus, quanti eam haberet mirabili operatione  patefecit. Erat enim ante altare ubi ipse pretioso requiescit corpore, lampas ardens, que nullo modo die noctuque exstinguebatur, quia quamuis modicum abesset corporaliter, non tamen deerat spiritualiter. Is itaque qui ecclesie officio preerat, cepit secum cogitando dicere quoniam idem luminare in uanum ardebat, eo quod corpus beati Marculfi in presenti non esset, non considerans ibidem Dominicum corpus   cum angelorum adesse custodia. Quod cum praue et inaniter cogitasset, exstincta lucerna abiit; sed post transactum hore spatium, causa cogente aliqua reuersus, dictu mirabile! illico oculis eius apparuit. uidit namque eamdem lampadem angelica claritate fulgentem, ita ineffabili modo pendere, ut  nec fune desuper teneretur, nec terre deorsum incumberet. Erat autem magne uisionis miraculum quod inter funem et lampadem habebat cubiti spatium, et inter lampadem et terram cubiti similiter spatium; et, ut dixi, lumine celesti accensa mirabiliter ardebat. Non tibi forsitan ad credendum animus suffecisset, nisi fratrum populique concursus testimonium effecisset. Nam ille timore pariter et admiratione correptus, ex toto uico rem uidere mirabilem maximam concionem plebis euocauit. Multi denique exuberauere lacrymis, dicentes: Quoniam piissimus Christi confessor Marculfus, ipsorum post Deum custos uigilantissimus, et apud Deum multiplex aduocatus, quamuis modico tempore esset aliorsum, suos tamen filios per ostensionem miraculi  consolari ac uisitare est dignatus. Actum est Corbiniaci  millesimo octogesimo quinto anno incarnati uerbi.

5. Igitur, dilectissimi, qui hoc audire, et, ut remur, credere non renuistis, scitote quia hoc tam euidens miraculum ad honorem sancti sui, ad utilitatem quoque nostri. Deus dignatus sit operari. Nec immerito: quia enim beatus Marculfus, dum in conualle lacrymarum carne moraretur, opera tenebrarum abiecit, et indutus armis lucis uiriliter eiusdem lucis principi militauit; merito carnis onere leuiatus, et ad superna polorum, ut credimus, uectus, auctori claritatis inherere promeruit. Ergo non dubitandum est quin exstinetam lucem reparauerit, qui tenebras noctis in basilica sua esse abhorruit. uerumtamen quoniam nichil fit in terra sine causa, et  beato Gregorio dictante, comperimus quia Deus et Dominus noster ad bene agendum aliquando uerbis, aliquando nos admonet ipsis miraculorum exemplis; curemus huius sancti ac beati patroni nostri Marculfi, ante cuius sacros cineres excubamus, cuius etiam memoriam hodie solemniter celebramus; curemus, inquam, huius patrocinium querere, obsecrantes ut suis piis precibus fuget tenebras cecitatis et ignorantie nostre, impetret nobis lucem celestis gratie: qua illuminati opera tenebrarum abiiciamus, piisque intenti actibus armis lucis induamur; his quoque muniti principem tenebrarum proteramus: sic etiam uictoria potiti, Conditori lucis adherere mereamur, qui uiuit et regnat trinus et unus Deus.





OPUSCULUM DE SEPTEM ARTIBUS



 Ad mensam philosophie sitientes currite,
Et saporis tripertiti septem riuos bibite,
Uno fonte procedentes, non eodem tramite,
Quem Pithagoras rimatus excitauit phisice,
Inde Socrates et Plato honestarunt ethice,
Aristotiles loquaci desponsauit logice.
Ab his secte multiformes, Athenis materiam nacte,
Hoc liquore totam irrigarunt Greciam,
Que redundans infinite fluxit in Hesperiam;
Non tamen sine ductore uel tuto remigio,
Quia nauem gubernantes Maro atque Cicero
Centum nautas asciuerunt quemque suo studio.
 Sic recta philosophia minas uicit equoris,
 Nostra sumens elementa pro Achiuis litteris,
Tandem leta uenit Romam per fluenta Tibridis.
Erat enim Roma potens bellorum uictoriis,
Et ut omnes gentes suis subiecit imperiis,
Sic dicebat ut prestaret gemmis philosophicis.
Has ad sese Tulliana torsit eloquentia,
Cuius tonat uehementer trifida rethorica.
His imbuta pulsat astra Mantuana fistula.
Hinc non paucis euolutis annorum curriculis
Seuerinus his successit in nullo dissimilis,
Que philosophiam speciant nullo minor meritis.
Preter hunc et supra dictos extiterunt plurimi.
 Preceptores et pete uel historiographi,
 Quorum quosdam hic dicamus, nam conuenit ordini.
Hi sunt Plautus, Naso, Flaccus, Neuius, Terentius,
Liuius, Lucanus, uarro, Stacius, Salustius,
Plinius, Quintilianus, Iuuenalis, Persius,
Ennius, Cato, Catullus, Macer et Macrobius,
Marcianus, uictorinus, Donatus et Seruius,
Priscianus prime artis restaurator strenuus.
Multos tamen et prestantes uertimus et liquimus.
Nunc quedam hic libare nitemur ex artibus
Profutura studiosis harum facultatibus.
Prime sedis fundamento presidens grammatica,
Preter denas atque ternas partes diuidua,
In primis quinque pertita per bis quaternaria
Hec in ipsis studiorum discitur crepundiis,
Et sub ope instrumenti uiam parat ceteris,
 Informando, edocendo infinitis regulis.
Huic secunda sociatur ciuilis rethorica
Et uerbosa super omnes, partibus quinaria,
Genera causarum tria cuius materia.
Hec forenses lites sedat, causas agit, clamitat,
Discernendo, recusando, defendendo iudicat,
Et quo uult leges retorquet, dicit, negat, implicat.
Cuius genere communis hinc est dialectica,
Que natura prior extat etiam grammatica,
Dum cunctas ligat et soluit, peruideri nescia:
 Hec diffinit et discernit, diuidit et asserit,
Ratiocinari potens, uincens inuincibilis,
Quam lampas clarificauit Manliani luminis.
Transtulit hanc resoluendo binis Analeticis,
Introducens Isagogas binis commentariis,
Et idem Kategorias cum Perierminiis,
Topica cum Sillogismis atque Differentiis,
Diffinicionum librum cum Diuisionibus
Explicauit, addens unum Propositionibus.
Hinc abstractas quantitates edocet quadriuium
Numeris et simphoniis mensurisque proprium,
Et perpendit celi uias cursus atque siderum.
Huius quattuor in partes soluitur scientia,
Enarranda binis formis sui sub essentia.
Hinc testatur Seuerini diligens sollertia;
 Quarum prima ceterarum mater arithmetica,
Et postea septem uocum moderatrix musica,
Tercia geometria, hinc ars astrologica.
Hec perpendit celum, terram, solem et zodiacum, lunam, polos,
Parabellas, axem, decem circulos,
Stellarumque noscit situs in occasum geminos.
Exultate Papienses ciues inclitissimi,
Apud quos quiescunt ossa insignis Becii,
uos his riuis inclarescentes iure post eximii.





FORMA EXCOMMUNICATIONIS
[MABILL. Analect., Nou. edit., p. 162.]





[NOTA.]

Hec excommunicatio facta est sub finem seculi decimi, quo fere tempore excommunicationem subiit Ragenardus comes Senonensis cum Gauzfrido et Geilone canonicis Senonensibus; cuius excommunicationis exemplum primo typis editum est in tomo X Spicilegii, tum apud Steph. Baluzium in Appendice ad Reginonem. uarias excommunicandi formulas seculo IX usitatas uidesis apud Reginonem abbatem Prumiensem in lib. II De ecclesiasticis disciplinis, cap. 407 seqq.



 Hec est excommunicatio, in qua fuit sanctus Theutbaldus, uiennensis archiepiscopus, et Isarnus, Gratianopolitanus episcopus.

Quicunque habitantes Arelati hanc scripturam legeritis, admoneo, precor et adiuro per Patrem, et Filium, et Spiritum sanctum, per unum Deum et creatorem omnium, et per beatam Mariam Dei Genitricem, et per omnes sanctos Dei presentie assistentes, ne dimittatis, quin omnibus palam annuntietis, nec sit aliquis qui tollat eam desuper altare beati Stephani, nisi dum lecta fuerit et audita, donec audiatis persecutores Dei Ecclesie, pro quibus rex agitur, ad satisfactionem uenire. Nouerit itaque omnium fidelium Dei prudentia, qualiter ego Aimo, ualentinensis sedis gratia Dei humillimus  presul, proclamauerim me ante presentiam Gondradi regis senioris nostri, quod Aikardus terram beati Apollinaris egregii confessoris Christi, atque beati Cypriani gloriosi martyris iniusto ordine tenebat, et contra Deum et sanctos eius crudeli temeritate possidet. Et quoniam nulla ratione ipsum ad  rectitudinem faciendam inuitare potui, dignum duxi ut iudicium eterni Regis Domini nostri postularem, et eius ineffabilem misericordiam exorarem. ueraciter enim scimus quia gladius et ignis celestis imperatoris contra filios diffidentie uindictam operatur. Hac igitur necessitate imminente, protegente Domino Saluatore nostro, consilium et iuuamen a senioribus nostris episcopis circa nos morantibus deprecati sumus, quorum mercedem et consecuti sumus secundum animi uoluntatem. Habemus enim excommunicationem domni Theutbaldi, uiennensis archiepiscopi, domni Amblardi, Lugdunensis archimandrite, domni Widonis, Aniciensis presulis, domni Isarni, Gratianopolitane sedis antistitis, necnon domni Gerauldi, Geneuensis episcopi:  quorum in re huiuscemodi una est sententia atque consensus. Et quoniam Arelas caput est et esse debet istius Gallie, proclamationem nostram ante presentiam rectoris eius deferre decreuimus, quatenus ne dedignetur merces eius tantis patronibus prelibatis assensum accommodare. Sint itaque  excommunicati tam Aicardus crudelis ecclesie Dei reperuasor, quam omnes illi consentientes in re tam iniusta, auctoritate Patris, et Filii, et Spiritus sancti, omniumque sanctorum Dei et angelorum atque archangelorum presentie Dei astantium, et omnium episcoporum auctoritate, quoad usque ad satisfactionem  ueniant. Sint super eos omnes maledictiones que in ueteri et in Nouo Testamento leguntur, ita ut pereant gladio Dei uelociter, et deducantur ad infernalem locum, ubi exstincta sit lucerna corum in perpetuum, nisi ad emendationem uenerint. Amen.






DYPTICHA ECCLESIAE ARELATENSIS






[NOTA.]

In peruetusto libro sacramentali Gregorii pape, qui liber ad usum quondam fuit Ecclesie Arelatensis, ascripta sunt hec pontificum Arelatensium nomina ad finem Canonis misse, ubi crucis signo sancti designantur. Multa est diuersitas huius indicis a uulgatis, quos conferre poterunt studiosi. Unus ponitur Cesarius, nullus octauo seculo, contra Sigebertum aliosque, qui sanctum Aegidium ad id tempus referunt. Ipsummet esse non dubitamus Aegidium abbatem, qui Symmacho pape libellum obtulit cum Messiano notario, in gratiam Ecclesie Arelatensis; cui libello pontifex respondit data epistola ad Cesarium episcopum consulatu Fl. senatoris, id est anno 515.

Commemoratio Dionysii episcopi.

    + Trofini episcopi.
    + Reguli episcopi.
    + Marinii episcopi.
    Martini episcopi.
    Nicasi episcopi.
    + Crescenti episcopi.
    + Concordi episcopi.
    Grati episcopi.
    Ambrosi episcopi.
    Martini episcopi.
    Ingenui episcopi.
    Augustini episcopi.
    Geronymi episcopi, additus alia manu.
    Sauini episcopi.
    Erotis episcopi.
    + Patruli episcopi.
    Euladi episcopi.
    + Honorati episcopi.
    + Hilari episcopi.
    + Rauenni episcopi.
    + Leontii episcopi.
    + Eonii episcopi.
    Ioannis episcopi.
    + Cesari episcopi.
    Feliciani episcopi, additur alia manu.
    Saturnini episcopi, additus quoque manu recentiori.
    Presai episcopi.
     Osani episcopi.
    + Aureliani episcopi.
    + Sapaudi episcopi.
    Liceri episcopi.
    Paschasii episcopi.
    + uirgilii episcopi.
    Floriani episcopi.
    Teudosi episcopi.
    Iohannis episcopi.
    Item Iohannis episcopi.
    Anastasi episcopi.
    Austroberti episcopi.
    uulberti episcopi.
    + Aureli episcopi.
    Policarpi episcopi.
    Martini episcopi.
    Protasi episcopi.
    Imnodi episcopi.
    Georgi episcopi.
    Ratberti episcopi
    Kautsari episcopi.
    Wilimaris episcopi.
    Wiliaris episcopi.
    Arladis episcopi.
    Alafanti episcopi.
    Luponi episcopi.
    Iohannis episcopi.
    Notoni episcopi.
    + Rotlandi episcopi.
    Rostagni episcopi.
    Manassei episcopi, alia manu.
    . . . . . . . . . . . .
     Hyterii episcopi.

Qui sequuntur, alio item charactere scripti sunt.
    Annoni episcopi.
    Ponti episcopi.
    Raimbaldi episcopi.
    . . . . . . . . . . . .

Ab alio scriptore qui sequuntur.
    Aicardi archiepiscopi.
    Gibilini archiepiscopi.
    Attoni archiepiscopi.
    Bernardi archiepiscopi.
    Willelmi episcopi.

Alia item manu adduntur sequentes.
    R. bone memorie archiepiscopi.
    Item R. . . .
    Hugo.
    Hugo.
    Ioannes.
    Bertrandus
    Florentius.
    Raymundus.
    Bernardus.
    Bertrandus.
    Rostagnus.
    Petrus.
    Arnaldus.
    Galhardus.
    Milhardus.
    Gislebertus.
    Ioannes.







NOMINA EPISCOPORUM ANCTAE GRATIANOPOLITANAE ECCLESIAE.






[NOTA.]

Magno adiumento erit hic catalogus, tum ad supplendos complures episcopos Gratianopolitanos, qui in editis desunt, tum ad distinguenda tempora quibus uixerunt, itidem archiepiscopi uiennenses. Hunc uero catalogum cum forma excommunicationis superius edita ex ms. codice uetusto eruit, mihique liberaliter communicauit uir de republica litteraria optime meritus Antonius uionius Herouallius, camere computorum auditor.


    Domninus episcopus.
    Diogenius episcopus.
    Amicus episcopus.
    Sebastianus episcopus.
    uitalianus episcopus.
    Ciratus episcopus.
    uiuentius episcopus.
    uictor episcopus.
    Ursolus episcopus.
    Siagrius episcopus.
     Isicius episcopus.
    Clarus episcopus.
    Ferreolns episcopus.
    Boso episcopus.
    Item Isicius episcopus.
    Austrobertus episcopus.
    Ramnoldus episcopus.
    Ragnomarus episcopus.
    Austoricus episcopus.
    Corbus episcopus.
     Leopertus episcopus.
    Ardincus episcopus.
    Odolardus episcopus.
    Radoldus episcopus.
    Suipertus episcopus.
    Ebroardus episcopus.
    Adalulfus episcopus.
    Ebbo episcopus.
    Bernerius episcopus.
    Isaac episcopus.
     Alcherius episcopus.
    Isarnus episcopus.
    Umbertus episcopus.
    Mallenus episcopus.
    Artaldus episcopus.
    Pontius episcopus.
    Item Pontius episcopus.
    Hugo episcopus.




 Series archiepiscoporum uiennensium et episcoporum Gratianopolitane sedis.

Barnardus archiepiscopus.

Agilmarus archiepiscopus, cui contemporaneus fuit Ebbo Gratianopolitanus episcopus, et idem Ebbo  episcopus contemporaneus sancti Adonis archiepiscopi.

Ottrannus archiepiscopus successor sancti Adonis, cui contemporaneus fuit Bernerius Gratianopolitanus episcopus.

Barnoinus archiepiscopus, successor Othranni, cui contemporaneus fuit Isaac Gratianopolitanus episcopus.

Raganfridus archiepiscopus, successor Barnoini, cui contemporaneus fuit Isaac Gratianopolitanus episcopus.

Alexander archiepiscopus, cui contemporaneus fuit Isaac Gratianopolitanus episcopus.

Sobo archiepiscopus, et contemporaneus eius  Alcherius Gratianopolitanus episcopus.

Sanctus Theudbaldus archiepiscopus, et contemporaneus eius Isarnus Gratianopolitanus episcopus.

Brocardus archiepiscopus, et contemporaneus eius Humbertus Gratianopolitanus episcopus.

Leodegarius archiepiscopus.

Artmannus archiepiscopus.

Gormundus archiepiscopus.

Guido archiepiscopus.


Item alia series.

Sanctus Barnardus.

Ebbo Gratianopolitanus episcopus fuit contemporaneus Agilmari archiepiscopi, sicut in catalogo libro Lugdunensis Ecclesie reperitur, tempore Karoli filii Lotarii imperatoris.

Anno Dominice Incarnationis 860 obiit Agilmarus archiepiscopus uiennensis, et Remigius sancte  Lugdunensis Ecclesie, et Ebbo Gratianopolitanus episcopus, cum clero et populo uiennensium elegerunt archiepiscopum sanctum Adonem, regnante Carolo iam dicto.

Anno Dominice Incarnationis 876, Indictione  nona, obiit sanctus Ado archiepiscopus, et clerus et populus elegerunt Othtrannum archiepiscopum uiennensem; et Bernerius Gratianopolitanus episcopus consecrationi eius interfuit tempore Karoli regis.

Post hunc Othtrannum archiepiscopum electus et consecratus est Barnoinus archiepiscopus, cui contemporaneus fuit Isaac sancte Gratianopolitane Ecclesie episcopus, sicut inuenimus in libris Lugdunensis Ecclesie, tempore Bosonis regis et Ludouici filii sui.

Anno Dominice Incarnationis 890, Indictione II, regnante Ludouico rege, obiit domnus Barnoinus archiepiscopus uiennensis ad Christum.

Anno Incarnationis Dominice 898, Indictione II,  quinto Kalendarum Febrariarum, die Dominica consecratus est archiepiscopus Raganfridus, cui consecrationi interfuit Isaac sancte Gratianopolitane Ecclesie humilis episcopus tempore Ludouici regis filii Bosonis. Et hoc inuenimus in libris Ecclesie Lugdunensis.

Post hunc Raganfridum archiepiscopum fuit successor eius Alexander archiepiscopus uiennensis, cui contemporaneus fuit Isaac iam dictus Gratianopolitanus episcopus, anno Dominice Incarnationis 912, Indict. Xu, sicut inuenimus in chartis ualentine Ecclesie.

Post hunc Alexandrum uiennensem archiepiscopum fuit successor eius Sobo archiepiscopus: cui contemporaneus fuit Alcherius Gratianopolitanus episcopus, sicut in electione episcopi Alcherii iam dicti inuenimus, tempore Gondradi regis.

 Post hunc Sobonem uiennensem archiepiscopum, cum nondum esset alius archiepiscopus in loco eius electus, et Ecclesia Gratianopolitana careret pastore, inuenimus in chartis ualentine Ecclesie Odilbertum ualentinensem episcopum cum ceteris cepiscopis suffraganeis uiennensis Ecclesie, una cum consensu clericorum uiennensium ordinasse Isarnum episcopum Gratianopolitane Ecclesie successorem Alcherii Gratianopolitani episcopi: qui Isarnus iam dictus episcopus fuit contemporaneus sancti Theutbaldi, tempore Gondradi regis.

 Post hunc Isarnum Gratianopolitanum episcopum, fuit successor eius Humbertus episcopus, qui fuit contemporaneus sancti Theutbaldi, tempore Gondradi regis iam dicti.

Post sanctum Theutbaldum archiepiscopum fuit successor eius Brocardus archiepiscopus, cui fuit contemporaneus iam dictus Humbertus, anno ab Incarnatione Domini millesimo duodecimo, sicut in charta S. Laurentii in monasterio Gratianopolitano inuenitur.





NOMINA ANTISTITUM SANCTAE MATISCENSIS ECCLESIAE


 Primus Nicetius confessor. II Almus. III Iustus sanctus Eusebius. Iu Inclitus Decius. u Egregius Momulus. uI Beatus Florentinus. uII Sanctus item Decius. uIII Gundulfus uocatus episcopus. IX Adalramnus. X Braidemus. XI Bernardus. XII Lambertus. XIII Gumtardus. XIu Sacratus Giraldus. Xu  Berno. XuI Maimbodus. XuII Tercelinus. XuIII Ado. XIX Ioannes. XX Milo. XXI Ledbaldus. XXII Gauslenus. XXIII Walterius. XXIu Drogo. XXu Landricus. XXuI Berardus. XXuII Iocerannus. XXuIII Pontius, XXIX Stephanus. XXX Renaudus. XXXI Poncius. XXXII Haymo.





MONUMENTA QUAEDAM DE TREUGA DOMINI






MONITUM

Inducias illas que uulgo Treuga et Pax dicebantur ubique decretas fuisse, non solum ab episcopis, sed etiam a proceribus cuiusque regionis, adnotauit uir illustrissimus [De Marca, lib. Iu, cap. 14, De conc. sac. et imp.] afferens etiam Barcinonensium exemplum. Nos uero in prima quam procurauimus istarum dissertationum editione nonnulla illorum temporum monumenta, que docerent in eadem ora maritima Hispanie Tarraconensis et Gallie Narbonensis sancitam fuisse treugam et pacem ab episcopis et proceribus, in publicum emisimus, concilium uidelicet Tulugiense apud Ruscinones, synodum Helenensem sub Oliba episcopo Ausonensi gerente uices Berengarii episcopi Helenensis tunc temporis in partibus transmarimis peregrini, concilium Narbonense habitum anno 1054. Excerpta concilii apud Sanctum Aegidium in prima Narbonensi habiti anno 1056 et concilium Troie in Apulia celebratum ab Urbano II, anno 1093. Sed quonam demum anno habitum fuerit istud concilium Tulugiense non adeo exploratum habetur. Animus olim fuerat eam synodum reuocare ad annum 1045 quod uiderem eo anno Guifredum archiepiscopum Narbonensem et Olibam episcopum Ausonensem peregisse consecrationem ecclesie Sancti Michelis Flauianensis apud Emporitanos, huicque consecrationi adfuisse Poncium comitem Emporitanum. uidebam preterea Gauzfredum comitem Ruscinonensem, qui ea omnino etate uiuebat, subscripsisse actis illius dedicationis a Guifredo et Oliba confectis. Atque ut etiamnum in ea sententia perstem istud facit quod Oliba episcopus Ausonensis, cuius decretum in synodo Helenensi editum confirmat ea que ab episcopis in prato Tulugiensi congregatis statuta fuerant de treuga et pace, mortuus est anno 1047, ut fidem facit uetus auctor ms. De gestis comitum Barcinonensium. Preterea Guillelmus, comes Bisuldunensis, qui Tulugiensi concilio interfuit, obiit anno 1052, ut fidem facit idem uetus auctor. Demum acta concilii apud Narbonem habiti anno 1054 loqui uidentur de institutionibus concilii Tulugiensis. Hec, inquam, suadent Tulugiense concilium fuisse habitum anno 1045, uti dicebamus. Sed ne ita sentiamus faciunt multa. Primum Raymundus nondum erat Helenensis episcopus, utpote qui circa annum tantum 1064 ad eam cathedram peruenit. Nam certissimis testimoniis compertum habeo Berengarium fuisse episcopum Helenensem ab anno saltem 1032 usque ad annum millesimum quinquagesimum tertium, huic successisse Arnaldum, qui anno 1056 interfuit concilio Tolosano et dedicationi ecclesie Barcinonensis anno 1058, XIu Kal. Decembris. Arnaldo successit Berengarius, quem Helene sedisse reperio anno 1058, Iu Idus Decembris. Post Berengarium denique uideo Raymundum Helenensem episcopum fuisse annis 1064 et 1084, XIu Kal. Iunii. Istis argumentis probari puto concilium Tulugiense non fuisse celebratum anno 1045, quandoquidem Raymundus, qui synodo interfuit,  uicesimo tantum circiter post anno ad Helenensem cathedram peruenit. Preterea Berengarius episcopus Gerundensis, qui concilio item Tulugiensi interfuit, anno tantum 1050 factus est episcopus  adeoque anno 1045 interesse non potuit huic concilio Tulugiensi ut episcopus Gerundensis. Sed si ita stat sententia, quid faciemus decreto Olibe episcopi Ausonensis, qui in actis synodi Helenensis disertam mentionem facit eorum que de treuga et pace statuta fuerant ab episcopis qui conuenerunt in comitatu Rossilionense in prato Tuluies? An dicemus Olibam loqui de superiore quodam concilio Tulugiensi, in quo actum fuerit de treuga et pace? An uero decretum illud Olibe dicemus esse falsum ac supposititium? Prorsus difficilem esse rem uideo, et cui explicande opportunior alibi fortassis erit locus. Superest igitur ut eadem uetera monumenta, que, uti dicebamus, in prima editione istarum dissertationum emisimus in publicum, hic quoque rursum edamus; si prius monuero lectorem Tuluias oppidum esse agri Ruscinonensis, haud procul Perpiniano, tertio uidelicet ab ea urbe milliario, quod circa annum 880 uocatur uilla Tuluies, et de Tulugiis, in comitatu Russilionensi, ut fidem faciunt acta uetera que exstant in chartulario ecclesie Helenensis. Hodie uocatur Tuluias ab incolis illarum partium.

De concilio porro Troiano, quod hic quoque edi uoluimus, admonendum putaui descriptum illud fuisse in registro Urbani II, ut testantur Iuo parte IX, cap. 53 et due uetuste canonum collectiones, quarum una fuit illustrissimi uiri Petri de Marca archiepiscopi Parisiensis, alia clarissimi uiri Claudii Puteani. Que postrema collectio exstat hodie in Bibliotheca Regia. Celebratum autem fuit hoc concilium anno 1093, mense Martio, ut constat ex his que nunc edimus, et ex bulla quadam Urbani, que exstat in archiuo archiepiscopi Narbonensis, data Troie XIu Kal. Aprilis, anno 1093. Frustra porro sunt qui duo concilia Troiana ab Urbano II celebrata fuisse existimant. Codex enim Anianensis, qui nunc exstat in bibliotheca Colbertina, canones Troianos uni synodo ascribit. Quod uerum esse subodoratus est illustrissimus cardinalis Baronius. Gerardum autem episcopum Troianum fuisse per illas tempestates patet ex Chronico Cauensi quod Ferdinandus Ughellus edidit in catalogo archiepiscoporum Salernitanorum, itemque ex subscriptionibus priuilegii monasterii Cauensis apud Baronium ad annum 1092.



I. Concilium Tulugiense habitum sub Guifredo archiepiscopo Narbonensi.


Hec est treuga et pax confirmata ab archiepiscopo Narbonensi domno Guifredo, et a Berengario Gerundensi episcopo, et a domno Raymundo Helenensi episcopo, et a comitibus Russilionensium, domno scilicet Gauzfredo et Guilaberto filio eius, et a domno Poncio Impuritanensi comite, et a domno Guillelmo Bisul lunensium comite, et a domno Raymundo Cerritanensium comite, et a domno Gauzberto uicecomite de Castronouo, cum ceteris magnatibus Helenensis episcopatus, in Tulugiensi prato, quod est in comitatu Rossilionis. Constituerunt namque predicti pontifices, cum consensu ceterorum  nobilium, ut in comitatu Russilionensi, uel Confluentano, uel uallispiriensi, ullus homo ecclesiam non infringat, neque cemeteria uel sacraria XXX passuum ecclesiasticorum in circuitu uniuscuiusque ecclesie, nisi episcopus propter hominem excommunicatum, aut propter suum censum. Si uero aliquis homo aliter infregerit ecclesiam uel spatium XXX passuum ipsius ecclesie in predicto episcopatu Helenensi, quidquid ei commiserit emendet ut iustum fuerit ipsi homini cui iniuriam fecerit, et ecclesie in qua fecerit satisfaciat legaliter, et insuper compositionem sacrilegii Helenensi componat episcopo. Ecclesias uero illas ubi castra fuerint constructa, siue ubi fures uel rapaces congregauerint furta uel predam uel malefacta, tandiu posuerunt eas iamdicti episcopi in defensione prescripte pacis quousque querimonia predictarum ecclesiarum deferatur Helenensi episcopo, et eius iudicio aut iuste emendetur quod in ipsis ecclesiis commissum fuerit, aut ab eodem episcopo ipse ecclesie a defensione prelibate pacis separentur.

Iidem episcopi prefati constituerunt ut in iam  dicto episcopatu Helenensi nullus uiolenter infringat dominicaturas canonicorum uel monasteriorum, neque aliquid rapiat inde. Clericum uero arma non ferentem, uel monachum, uel sanctimonialem, siue uiduam, nemo apprehendat, nec illis aliquid iniurie inferat. uillanum neque uillanam nemo apprehendat nisi propter culpam quam ipse uillanus uel uillana fecerint. Et si eos apprehenderit, non distringat nisi per directum. Et ut predam nemo faciat in iam dicto episcopatu de equabus uel pullis siue mulis earum etatis unius anni, neque de bobus, neque de uaccis, siue uitulis earum, neque de asinis uel asinabus siue pullis earum, neque de ouibus, arietibus, hircis, capris, siue earum fetibus. Mansiones uillanorum nemo incendat, neque euertat. Terras in contentione  positas nullus uillanus laboret postquam commonitus fuerit ab eo in quo iustitia placiti non remanserit. Si uero ter commonitus, postea ibi laborauerit, et propterea damnum acceperit, non requiratur pro pace fracta. Si quis autem fideiussor exstiterit, si fidem non portauerit, de suo proprio pignoretur, nec pro pace fracta habeatur. Si quis autem predictam treuam et pacem infregerit, simpla tantum compositione emendet illi cui infregerit infra primos Xu dies. Si uero infra primos Xu dies simpliciter non emendauerit, compositionem mali quod intulit in duplo componat, ita ut medietatem istius duple compositionis habeat querelator, et alteram medietatem habeat episcopus et ipse comes qui adiutor fuerit eidem episcopo ad hanc iustitiam faciendam. Si quis autem predictam pacem uel treuam [fregerit], et inde iustitiam facere noluerit, infra Xu dies quod querelator suam querelam presentauerit ante episcopum et eiusdem clericos ac comitem ipse malefactor et consiliatores et adiutores eius emendare noluerint, egrediantur a treua et pace, et malum quod propter hoc illatum fuerit, eis non requiratur  pro pace uel treua fracta. Et si malefactor et adiutores eius postea iamdicto querelanti ullum malum fecerint intra treuam, emendet pro treua et pace fracta. Item predicti episcopi firmauerunt treuam Domini. uidelicet ut omni tempore teneatur ab omnibus Christianis ab occasu solis quarte ferie, id est Merchoris die, usque ad ortum solis secunde ferie, id est Lunis die. Item continuatim teneatur a prima die Aduentus Domini usque ad octauas Epiphanie Domini, quando festiuitas sancti Hilarii agitur. Item similiter continuatim teneatur a die Lunis que antecedit caput ieiunii usque ad diem Lunis qui est primus post diem Dominicam octauarum Pentecosten. Et tres festiuitates sancte Marie cum suis uigiliis. Et natiuitatem sancti Ioannis cum  sua uigilia, et festiuitatem sanctorum Iusti et Pastoris, et Abdon et Sennen, et sancti Felicis, et sancti Genesii, et sancti Nazarii, et sancti Laurentii, et sancti Michelis, et festiuitatem Omnium Sanctorum, et sancti Martini, et due festiuitates sancte Crucis, et Cathedra sancti Petri, et festiuitatem sancti Ennesii, que est XII Kal. Septembris, et Decollationem sancti Ioannis Baptiste, cum uigiliis et cum omnibus noctibus iam dictarum festiuitatum. Et omnes dies et noctes Quatuor temporum. Si quis autem infra hanc predictam treuam Domini aliquod malum alicui fecerit, in duplum ei componat, et postea per iudicium aque frigide treuam Domini in sede sancte Eulalie  emendet. Si quis autem infra hanc treuam hominem occiderit sine  aliquo casu, ex consensu omnium Christianorum diffinitum est ut omnibus diebus uite sue exsilio damnetur. Si autem cum casu hoc fecerit, egrediatur tamen a terra usque ad triennium quem episcopus uel canonici existimauerint esse imponendum. Si quis uero infra hanc treuam se miserit in aguit  , uel ipsum aguet stabiliter pro morte uel apprehensione alicuius hominis, aut pro apprehensione alterius castelli, et tamen si hoc agere non potuerit, similiter emendet ad iudicium episcopi et canonicorum eius ipsam treuam Domini, sicut faceret si fecisset quod agere tentauit. Item prohibuerunt ne in terminibus his continuatis treuis, uidelicet tempore Aduentus Domini, seu Quadragesime, nullus castrum uel munitionem edificare presumat nisi Xu  diebus ante continuatas predictas treuas hoc inchoauerit. De predicta autem treua uel pace querela ad episcopum uel ad eius canonicos seu fatigatio omni tempore fiat; et sicut superius scriptum est in pace de ecclesiis, ita fiat. Et ipsi in quibus episcopus uel canonici predicti se fatigauerint de direptione prefate pacis uel treue Domini, siue fideiussores, uel hostatici pro pace uel treua Domini, et malam fidem inde portantes episcopo uel canonicis eiusdem sedis, excommunicentur ab episcopo uel a canonicis eiusdem sedis cum protectoribus et adiuuantibus se quandiu se contenderint sicut infractores pacis uel  treue Domini, ipsi et res eorum non habeantur in pace et treua Domini.

Ego Gauzfredus comes iuro tibi Petro Helenensi episcopo et facio tibi hostaticum ut per duo tempora anni, scilicet ad dedicationem B. Eulalie, id est uIII Idus Octobris, et ad caput ieiuniorum, per unumquemque annum, quandiu uixeris, reuertar ad hanc sedem B. Eulalie; et non separabo hinc me sine licentia tua uel ipsorum clericorum quibus tu commiseris, si es non habuero; et si es habuero, eo transito infra uIII dies reuertar, et non separabo hinc me sine licentia tua uel ipsorum clericorum quibus tu commiseris, per Deum et hec sancta.



II. Synodus Helenensis sub Oliba episcopo Ausonensi.

 Anno Dominice Incarnationis XXuII post millesimum, XuII Kal. Iunii, conuenit Oliba pontifex Ausonensis ad uicem Berengarii Elenensis episcopi tunc temporis in transmarinis partibus peregrini una cum Udalchero sancte Elenensis Ecclesie archipresbytero, et Gancelino archidiacono, et Ellemaro sacriscrinio et Coraule, Gauzberto, et ceteris prefate sedis canonicis, cetumque sacrorum ducum, cateruam quoque fidelium, non solum uirorum, sed etiam feminarum. Conuenerunt autem in comitatu Rassilionense, in prato Tuluies. Quo cum conuenissent, primo rogantes Domini misericordiam ut corda fidelium suorum ad se conuerteret, mentes quoque et actus dirigeret, dein requisierunt si que hactenus a prefatis episcopis statuta fuerant obseruarentur.  Sed cum pene omnia inuenissent nisi solum pedibus conculcata, sed etiam obliuioni dedita, iterum reparare studuerunt eodem tenore quo fuerant hactenus condita. Constituerunt itaque prefati episcopi simul cum omni clero et fideli populo ut nemo in toto supradicto comitatu uel episcopatu habitans assaliret aliquem suum inimicum ab hora sabbati nona usque in die Lunis hora prima, ut omnis homo persoluat debitum honorem diei dominico, neque ullo modo aliquis assaliret monachum cum clericum sine armis incedentem, neque aliquem hominem ad ecclesiam cum concilia euntem uel redeuntem, neque aliquem hominem cum sportella proficiscentem, neque aliquem hominem cum feminis euntem, neque aliquis auderet ecclesiam uel domos in circuitu  positas a XXX passibus uiolare aut assallire. Hoc autem pactum siue treguam ideo constituerunt, quoniam diuina lex et pene omnis Christiana religio ad nichilum deducta, ut legitur, abundabat iniquitas, et refrigescebat caritas. Et ideo precipimus nos supradicti episcopus, clerus simul, et omnis ordo seruiens diuinis cultibus, et coram Deo interdicimus ut nullus homo uel femina de suprascriptis aliquid uoluntarie temerare uel infringere presumat, nec inuadat res sancte matris ecclesie Elenensis siue ceteris ecclesiis uel monasteriis debitas. Neque aliquis, se sciente, in incestu usque ad sextum gradum permaneat.  Neque aliquis uxorem propriam dimittat, nec alteram feminam habeat. Quod si quis fecit, siue inantea fecerit, nisi resipuerit et pro posse emendauerit et ad plenam satisfactionem sancte matris Ecclesie coram supradictis canonicis infra mensium trium spatium uenerit, a liminibus sancte catholice Ecclesie et omnium Christianorum cetu excommunicatus permaneat. Et ut noueritis omnes quale peccatum sit iungi excommunicatis, nullus Christianus debet manducare cum eis, uel bibere, neque osculum eis porrigere, neque cum eis loqui nisi de satisfactione; neque si excommunicati defuncti fuerint, debentur ad ecclesias sepeliri; neque aliquis clericus uel fidelis debet pro eis orare. Si uero pro nichilo duxerint excommunicationem, transactis  tribus mensibus, anathematis uinculo, id est, ut perditi sicut Iudas proditor, damnentur. Et si, quod Deus auertat, in hac perfidia obierint, corpora illorum cum psalmis et hymnis uel spiritalibus canticis non ducantur ad sepulturam, nec inter fideles mortuos eorum nomina ad sacrum altare recitentur. Et quia peccatum perpetrauerunt ad mortem, nisi penituerint, sine fine damnentur in eternam damnationem. Omnibus canonicis suprascripte sedis interdicimus coram Deo et sanctis eius ut nullus eorum de his aliquid soluere audeat sine consensu prefati archipresbyteri uel archidiaconorum siue sacriscrinii et caputscholaris uel ceterorum fratrum canonicorum. Ministeria autem diuina sine intermissione fiant pro excommunicatis per spatium trium  mensium, ut det illis Deus penitentiam, et resipiscant a laqueis diaboli, a quibus capti tenentur ad ipsius uoluntatem. Quod qui noluerit perficere, nouerit se multandum, nisi resipuerit, suprascripta excommunicatione. Omnibus autem supradicta obseruantibus pax et misericordia concedatur a Domino Iesu Christo hic et in perpetuum. Amen.



III. Concilium Narbonense habitum anno 1054.

Anno Dominice Incarnationis millesimo quinquagesimo quarto, indictione septima, epacta nona, concurrente u, octauo Kal. Septembris, conuentus erat apud urbem Narbonam decem uenerabilium episcoporum, Bernardi scilicet Biterrensis, et Gonterii Agathensis, et Rostagni Lucteuensis, et Arnaldi  Magalonensis, Froterii quoque Nemausensis, Guifredi uero Carcasensis, imo Berengarii Gerundensis, Guifredi Barchinonensis, nec non et Guillelmi Albiensis; inter quos fuere legati domni Guillelmi Urgellensis uidelicet Berengarii, et Ugonis Uzetensis. Presidente domno Guifredo, predicte urbis archipresule, cuius industria predicta synodus, opitulante Petro Ramundi comite, atque Berengario uicecomite, una cum abbatum et clericorum ac quorumdam nobilium et ignobilium non minima multitudine, ad confirmandam pariter et custodiendam tregam et pacem et dilectionem quam uniuersalis Ecclesia unanimiter instituit, et reformandum eiusdem statum, qui a prauis conculcabatur hominibus,  Dominicis obtemperantes iussibus pro temporalibus commodis commisse sibi plebi impensis, a summo omnium pastore, ut eterna premia mereantur adipisci in secula. Primo ergo omnium institutionum nostrarum, que in hoc tomo scribenda sunt, monemus et mandamus secundum preceptum Dei et nostrum ut nullus Christianorum alium quemlibet Christianum occidat, quia qui Christianum occidit, sine dubio Christi sanguinem fundit. Si quis uero, quod non optamus, iniuste hominem occiderit, per legem eum emendet.

Iterum mandamus atque confirmamus ipsam tregam Dei que a nobis dudum constituta fuerat, et nunc a prauis hominibus disrupta esse uidetur, ut firmiter deinceps ab omnibus teneatur. Igitur obsecramus  per Deum et monemus ut nemo Christianorum quemlibet Christianum requirat ad malefaciendum ab occasu solis quarte ferie usque secunde ferie illucescente sole. Precepimus etiam ut a prima Dominica aduentus Domini usque octauas transactas Epiphanie, siue a prima Dominica que est ante caput ieiuniorum usque transactas octauas Pasche, siue a Dominica ante Ascensionem Domini usque octauas Pentecosten expletas, uel de festiuitatibus sancte Marie, et in uigiliis eiusdem, et in uigilia sancti Ioannis Baptiste, uel in festiuitate eiusdem, atque in uigiliis apostolorum, et in festiuitatibus eorumdem, et in uigilia uincule sancti Petri, et in festiuitate eiusdem, et in uigilia sanctorum Iusti et Pastoris, et solemnitate eorumdem, et in uigilia sancti  Laurentii, eiusdemque festiuitate, et in festiuitate sancti Michelis, et in uigilia omnium sanctorum, et in festiuitate eorumdem, et in festiuitate sancti Martini, et in ieiuniis quatuor tempora, in prescriptis ieiuniis, siue festiuitatibus, atque uigiliis, nemo Christianorum quemlibet alium Christianum ledat, neque dehonestare aut depredare de suis rebus presumat. Hanc tregam Domini firmiter custodiri precipimus; et omnes qui eam tenuerint, et fideliter obseruarint, benedictionem sempiternam ab ipso Iesu Christo Domino et Saluatore nostro percipiant, et hereditatem eterne uite sine fine possideant. Illi autem qui rebelles exstiterint uel transgressores, siue qui auxilium eis in aliquo prebuerint, tamdiu anathematis uinculo subiaceant quousque digne arbitrio  proprii episcopi satisfaciant. Si quis autem uoluntarie uel scienter hominem occiderit in hac treuga aut apprehenderit, aut castrum cuiuslibet tulerit aut destruxerit, aut in . . . . . indictam treugam insidiando aut aguitando facere uolens comprobatus fuerit, ab omni cetu Christianorum definitum est ut in omni uite sue perpetuo damnetur exsilio. Si quis autem aliter alicui aliquam iniuriam fecerit aut damnum, in iudicio proprii episcopi aut clericorum eiusdem, quibus idem episcopus commiserit, secundum modum culpe directionem faciat per iudicium aque frigide, aut per exsilium, sicut statutum est. Quicunque uero appropinquante Quadragesime tempore, siue Ascensionis Domini, uel Pentecostes,  necnon et Aduentus Domini, qui est per tregam Domini. castrum uel munitionem construere uoluerit, non illi facere hoc liceat, nisi duas hebdomadas cunctis scientibus ante predictum tempus incipiant. De debitoribus uero et fideiussoribus precipimus ut si contendunt ea que debent, proiiciantur ab Ecclesia, et in illorum parochias nemo faciat sacrum ministerium usque prescripti debitores reddant debita. Oliueta namque, cuius pignoribus in ipso aquarum diluuio pacem legimus terris redditam, et de cuius liquore sanctum chrisma conficitur, necnon et altaria sancta illuminantur, sub tam firmam pacem statuimus ut nemo Christianorum eam precidere audeat, uel ad deformitatem truncare, neque earumdem fructus rapere. Quod qui fecerit, iuxta  quod definitum de ceteris, per tregam Dei ea emendet. Oues ergo et earum pastores eas custodientes similiter in tregam Dei permaneant cunctis diebus in cunctis locis, ita ut nullus Christianus eas depredare presumat, neque illas neque illarum pastores ledere uel inuadere. Quod qui fecerit, per Dei tregam hoc totum emendet.


DE PACE.

Pacem autem a nobis siue a principibus olim constitutam mandamus siue firmamus ut ab hodierna die et deinceps ecclesiam nullus hominum infringat, neque mansiones que in circuitu ecclesiarum sunt et erunt, neque aliquid ex omnibus que infra XXX passus sunt ecclesie et erunt, uiolenter  auferre audeat, aut presumere  ad concitandum bella et contentiones. Censemus iterum ut ne quis hominum terras uel res cuiuscunque ecclesie uindicare presumat sine dono et permissione illius cuius eadem ecclesia fuerit. Redditus uero synodales nemo laicorum in opus suum retineat preter consensum episcoporum uel clericorum, sed quibus iure debentur omnino restituat. Monemus iterum ut nullus laicorum in opus suum retineat primitias, neque oblationes, neque cemeteriorum pretia, neque oua, aut ea que ad eos dantur per aspersionem salis et aque in  Cena Domini, neque trigintarios  qui recte debentur a clericis recipi pro fidelium defunctorum orationibus, sed clericis qui eisdem ecclesiis presunt utendos relinquat; nec quidquam ex feuo quod pro eadem ecclesia tenet minuere presumat. Clericis quoque, monachis, atque sanctimonialibus feminis, et comitibus eorum militaria arma non portantibus, ut aliquid ex bonis eorum nemo apprehendat, nec rapiendo auferat. Eas uero res, et terras, ac uineas, et cetera que in ius proprium ac dominium canonici, et monachi, sanctimoniales femine habent et habere noscuntur, nullus hominum uel feminarum inuadere, rapere aut tollere  presumat, nec aliquid inde usurpare; neque per uim, neque per uicariam, neque per districtionem ibi ullam hospitalitatem accipiat, nisi per missionem uel donum episcoporum uel canonicorum et abbatum, ad quos proprie eadem res pertinuerit, acquirere potuerint. Insuper eas uillas et mansos, terras et uineas, siue ecclesias, que a fidelibus Dei collate esse uidentur in opus canonicorum, ut commune inde uiuerent, que ueraciter sciri potest in hoc opus data esse noscuntur, nullius persona hominum ausus sit habere uel retinere, neque per uicariam, neque per feuum, neque per baiuliam, neque per ullam uocem, sine propria uoluntate episcopi et canonicorum, uel abbatum, canonicorum, aut quos eas res pertinere noscuntur,  cum uoluntate canonicorum suorum, nisi quantum prescripti canonici cum prescriptis senioribus communiter uoluerint.

Statuimus autem inter uos de contentionibus terrarum, et de debitoribus et fideiussoribus, Dei auctoritate et nostra, ut nemo ex eis uindictam sumat donec ante sui proprii episcopi et potestatis cuius ditionis fuerit presentiam ueniens, causam suam exponat, ut alicuius eorum iudicio terminetur atque definiatur. Episcopus autem et princeps regionis ipsius, quibus eadem res pertinuerit ad distringendum, noceat resistenti, et adiuuet obedientem. Nullus etiam Christianorum ullam substantiam uillani non apprehendat, nisi tantum corpus suum  per forfacturam quam ipse per se faciat, et non distringat eum nisi per directum. Caballarium autem nemo apprehendat, ut redut  faciat neque faciat, neque substantiam eius tollat, nisi tantum per directum. Rapinas et predas ex quibuslibet Christianorum nemo uirorum aut mulierum faciat. Precipimus etiam ut equas nemo rapiat, nisi homo desuper inuentus fuerit armatus. Aleses uero nemo incendat. Furi prenotato et publico, latronique atque predoni in Christianis nemo auxilium prebeat, neque ad illud agendum eum conducat, se sciente, usque ad satisfactionem ueniant. Negotiatores et oratores qui ferunt sportas, nemo substantiam eorum apprehendat.

Hanc autem institutionem predictam monemus  pariter et obsecramus ut omnes homines et femine in predictis comitatibus siue episcopatibus degentes firmiter teneant atque intente custodiant secundum suum posse. Quod si quis eorumdem hominum uel feminarum predictam pacem ac institutionem presumptuose infregerit, et infra XI dies non emendauerit, nouerit se tandiu extraneum a Christianorum consortio et a liminibus sancte Dei Ecclesie segregatum donec ei cui damnum pertulerit duplum restituat, et potestati illius terre in qua illud actum fuerit XL solidos emendet; et episcopo eiusdem terre emendet, manu propria iurando super altare sedis, aut super quo liberauit, quo episcopus iusserit, quia amplius emendare non debeat pro transgressione  excommunicationis; aut emendet ei XL solidos sine sacramento. Dicimus iterum ut hec institutio ab omnibus firmiter teneatur sicut superius scriptum est, preter eos qui de suo alode uel feuo siue baiulia institutores exstiterint. Quam institutionem quicunque transgressus fuerit, obedire nolens supradictis institutionibus, presbyter ei missam non cantet, neque ullum sacrum officium, neque communicet eum, uel sepeliat, se sciente. Si autem quislibet hominum uel feminarum ab hac die et deinceps ausu temerario huius nostre institutionis uiolator exstiterit, anathematis uinculo feriatur, et a sancta Dei Ecclesia procul pellatur, et ab omnium cetu Christianorum tandiu separetur donec ad satisfactionem indubitanter ueniat.



Iu. Excerpta concilii apud sanctum Aegidium habiti anno 1056.


Ex concilio apud sanctum Aegidium peracto, ubi facta est synodalis collatio Patrum, episcoporum uidelicet Gallicanorum XXII; quorum unanimiter consensus et par uotum hoc definiuit quod hic titulatum memorandum mandamus, cum personis suppositis. Hi sunt: Raimbaldus Arelatensis, Laudegarius uiennensis, cum legatis Narbonensis prime presulis uice fungentibus, Froterius Nemausensis, Ugo Uceticensis, Wilelmus Albiensis, Bernardus Luteuensis, Geraldus uiuariensis, Petrus uasensis, Udalricus Tricastrinensis, Franco uendacensis,  Clemens Cauillonensis, Petrus Aquensis, Pontius Massiliensis, Deodatus Telonensis, Gaucelinus Foroiuliensis, Andreas Nicensis, Durandus uincensis, Bertrandus Regensis, Ugo Senaciensis, Pontius Glandensis, Ugo Dignensis. Hi omnes collecti in unum tale sancitum dederunt decretum.

1. Canonicam promulgantes sententiam, ut loca canonicorum, ac monachorum cenobia, uel uillas sacris ordinibus ecclesiarum designatas nullius conditionis persona inuadere tentet ab hodie usque in perpetuum nec hospitalitatis causa, nec ingenio male insite consuetudinis, nisi cum necessitas cegerit, quantum ad usum nature pertinuerit, sine destructione loci.

 2. Ecclesias autem que intra castellum aut ciuitatem fundate fuerint, aut in uillis uel in agris, ille uidelicet in quibus edificium ad debellandum non habetur, uel cum quibus seditio non exercetur, nec malefactorum excursus ad reparanda damna ciuilia uel communia fieri comprobatur, hanc pari consensu uolunt et definiunt habere potestatem ut nemo infra terminum XXX dextrorum circa ecclesias positum quidquam rapere presumat, nec ulli persone  nocenti aut innocenti malum ingerat, nisi cum ipso termino malefactor damnum intulerit. Hoc excommunicant sub anathemate in perpetuum.

3. Militibus autem maioribus uel minoribus hoc precipiunt, ut ab hodie usque in natiuitatem sancti Ioannis nullus arma ferre presumat quacunque de causa, nisi sui solutione episcopi.

Data pridie Non. Septembris.



u. Concilium Troianum habitum ab Urbano II anno 1093.

Anno Dominice Incarnationis 1023, indictione I, hebdomada Quadragesime prima, uI Idus Martii, conuenit Troie in Apulia concilium episcoporum fere LXXu, abbatum XII. Secundo itaque die, cum  de quibusdam infra consanguinitatis lineam copulatis actum fuisset, tandem consentientibus omnibus hoc super eis capitulum promulgatum est.

1. Episcopi quorum diecesani sunt eos usque in Pentecosten trina aduocatione conueniant. Tunc si duo uiri  , uel tres, consanguinitatem iureiurando firmauerint, uel ipsimet forte confessi fuerint, coniugia dissoluantur. Si uero neutrum contigerit, episcopi eos per baptismum Christi, per fidem Christi, per Christi iudicium, in uera obedientia obtestentur quatenus palam faciant utrum se, sicut fama est, consanguineos recognoscant. Si negauerint, sibi ipsis relinquendi sunt, ita tamen ut si aliud in conscientia habeant, se a liminibus Ecclesie, a corpore et sanguine Domini, a fidelium communione  neuerint segregatos, atque infames effectos, donec ab incesti facinore desinant. Si se iudicio episcoporum segregauerint, si iuuenes sunt, alia matrimonia contrahere non prohibeantur.

2. Si quis treuiam Dei fregerit, usque tertio ad satisfactionem ab episcopo moneatur. Quod si nec tertio satisfacere consenserit, episcopus, uel cum metropolitani consilio, aut cum duobus aut uno uicinorum episcoporum, in rebellem anathematis sententiam dicat, et per scripturam episcopis circumquaque denuntiet. Sic excommunicatum episcoporum nullus in communionem suscipiat; imo, scriptura suscepta, sententiam quisque confirmet. Si quis aliter presumpserit, ordinis sui periculo subiacebit. Responsum est ab  omnibus: Fiat.



uI. Synodale decretum de pace, que uulgo TREuIA DEI dicitur  , constitutum a Willelmo seniore, rege Anglorum ac duce Northmannorum, et episcopis Northmannie, apud Cadomum an. 1042  . 

Fratres in Domino karissimi, in pace que uulgo dicitur treuia Dei, et que die Mercurii sole occidente  incipit, et die Lune sole nascente finit, hec que dicam uobis promptissima mente dehinc in antea debetis obseruare. Nullus homo, nec femina hominem aut feminam unquam assaliat, nec uulneret, nec occidat, nec castellum, nec burgum, nec uillam in hoc spatio quater dierum et quinque noctium assaliat, nec depredetur, nec capiat, nec ardeat ullo ingenio, aut uiolentia, aut aliqua fraude. Quod si aliquis, quod absit, illam non tenendo que precipimus infregerit: si non XXX annorum penitentiam in exsilio fecerit, et antequam ab episcopatu nostro exeat, quidquid fecit contra pacem, emendauerit, a Domino Deo sit excommunicatus, et a tota Christianitate sit separatus. Quicunque uero illi aliqua in re communicauerit, aut consilium siue adiutorium dederit,  aut ullum colloquium, nisi ut ad penitentiam ueniat, et ut dictum est, ab hoc episcopatu exeat habuerit, similiter sit excommunicatus, donec ad emendationem uenerit. Quod si ille sancte pacis uiolator miserrimus, priusquam accepta penitentia XXX annorum exsul moriatur, nullus Christianorum presumat illum uisitare, aut corpus a loco in quo iacuerit tollere, nec quidquam ex substantie sue bonis accipere.

Preterea, fratres, hanc pacem et treuiam Dei, de terris ac de bestiis, insuper de rebus omnibus que haberi possunt, tenebitis inter uos. Quod si quis aut aliquam bestiam, aut etiam obolum siue uestimentum in ista pace tulerit alieni, sit excommunicatus donec ad emendationem ueniat. Quod si  ad emendationem uoluerit uenire, primum reddat quod rapuit, aut tantum quanti erat pretii quod abstulit. Dehinc uII annis peniteat infra episcopatum. Si autem moriatur priusquam satisfaciat et penitentiam sumat, non sepeliatur, nec a loco quo obiit moueatur, nisi pro illo parentes eius satisfecerint ei, cui iniuriam fecit. Ceterum in hac pace nullus nisi rex aut comes huius patrie caballicationem aut hostilitatem faciat: et quicunque in caballicatione aut hostilitate regis fuerit, in hoc  episcopatu nichil plus quam sibi ac suis equis necessaria ad uictum accipiant. Mercatores autem, et omnes homines qui ab aliis regionibus per uos transierint, pacem habeant a uobis.

Hanc etiam Dei treuiam ab initio Aduentus Dominici usque ad octauas Epiphanie, et a Capite Ieiunii usque ad octauas Pasche, et a diebus Rogationum inchoantibus usque ad octauas Pentecostes per omnes dies tenebitis. Presbyteris autem precipitur ut in festiuitatibus ac diebus Dominicis omnes illos qui hanc pacem obseruauerint, pro illis preces agendo, benedicant; illos uero qui infregerint, aut qui infractoribus consenserint, maledicant. Si quis autem se pacem nescienter dixerit infregisse prius sacramentum faciat, calidumque  iudicii ferrum portet.



uII. Germanicum incerti loci concilium quo Treue Dei pia et sancta institutio stabilita est, anno circiter 1041 celebratum. 


In nomine Dei Patris omnipotentis, et Filii, et Spiritus sancti. Raginbaldus Arelatensis archiepiscopus, cum Benedicto Auenionensi, et Nitardo Nicensi episcopis, necnon et uenerabili abbate domno  Odilone una cum omnibus episcopis, et abbatibus, et cuncto clero per uniuersam Galliam habitantibus, omnibus archiepiscopis, episcopis, presbyteris, et cuncto clero per totam Italiam commorantibus, gratia uobis et pax a Deo Patre omnipotente,  qui est, et qui erat, et qui uenturus est.

Rogamus uos, et obsecramus omnes, qui timetis Deum, et creditis in eum, et ipsius sanguine redempti estis, ut caueatis et prouideatis uos ad salutem animarum et corporum, et sequamini uestigia Dei, pacem habentes ad inuicem, ut cum ipso mereamini pacem, et tranquillitatem perpetuam possidere. Recipite ergo, et tenete pacem, et illam treuam Dei, quam et nos, diuina inspirante misericordia de celo nobis transmissam iam accepimus et firmiter tenemus, ita constitutam, et dispositam, uidelicet ut ab  hora uespertina diei Mercurii inter omnes Christianos amicos et inimicos, uicinos et extraneos, sit firma pax et stabilis treuua usque in secundam feriam, id est die Lune ad ortum solis, ut istis quatuor diebus ac noctibus omni hora securi sint, et faciant quidquid erit opportunum ab omni timore inimicorum absoluti, et in tranquillitate pacis, et istius treuue confirmati. Quicunque hanc pacem, et treuuam Dei obseruauerint, ac firmiter tenuerint, sint absoluti a Deo Patre omnipotente, et Filio eius Iesu Christo, et Spiritu sancto, de sancta Maria cum choris uirginum, et de S. Michele cum choris angelorum, et de S. Petro principe apostolorum cum omnibus sanctis, et fidelibus cunctis nunc et semper, et per omnia secula seculorum. Qui uero treuuam promissam  habuerint, et se sciente infringere uoluerint, sint excommunicati a Deo Patre omnipotente, et Filio eius Iesu Christo, et Spiritu sancto, et de omnibus sanctis Dei, sint excommunicati, maledicti, et detestati hic et in perpetuum, et sint damnati sicut Dathan, et Abiron, et sicut Iudas, qui tradidit Dominum, et sint dimersi in profundum inferni, sicut Pharao in medio maris, si ad emendationem non uenerint, sicut constitutum est. uidelicet si quis in ipsis diebus treuue Dei, homicidium fecerit, exsul factus, atque a propria patria eiectus Ierusalem tendens, longinquum illic patiatur exsilium. Si uero in aliis quibuslibet rebus supradictam treuuam Dei et pacem fregerit, examinatus per decreta legum secularium, iuxta modum culparum cogatur persoluere,  et per sanctorum canonum regulas duplicata penitentia iudicabitur. Quod ideo dignum ducimus, ut si promissionem illic factam in aliquo corrumpere presumpserimus, mundano, et spiritali iudicio dupliciter condemnemur. Credimus namque istam causam a Deo nobis celitus inspiratam diuina  opitulatione, quia apud nos, ut credimus, nichil boni agebatur, quando a Deo populo suo transmissa est. Dominica certa dies non celebrabatur, sed cuncta seruilia opera in ea fiebant. Promisimus itaque Deo ac deuouimus quatriduum, ut supra diximus, ut feria u propter ascensionem, feria uI propter Christi passionem, sabbatum pro ueneratione sepulture, et ut Dominica resurrectio inuiolabiliter celebraretur, ab omnibus rurale opus in ea omnino non fieret, inimicus inimicum non formidaret, secundum auctoritatem a Deo collatam, et ab apostolis traditam. Omnes, qui hanc pacem, et Dei treuuam amauerint, benedicimus, et absoluimus, sicut superius dictum est. Illos autem, qui contradicunt, excommunicamus, maledicimus, et anathematizamus, et a liminibus  sancte matris Ecclesie eliminamus. Cum autem euenerit cuiquam uindicare in eos qui hanc chartam et Dei treuuam irrumpere presumpserint, uindicantes nulli culpe habeantur obnoxii, sed sicut cultores cause Dei ab omnibus christianis exeant, et redeant benedicti. Si uero residuis diebus aliquid sublatum fuerit, et in diebus treuue obuiauerit, omnino non teneatur, ne occasio inimico data uideatur. Preterea rogamus uos, fratres, ut in quacunque die apud uos predicta pax et treuua constituta fuerit, ipsum diem deuote recolatis in nomine sancte Trinitatis. Latrones quoscunque de uestra regione eiiciatis, et abominemini, maledicatis, et excommunicetis ex parte omnium sanctorum qui supra scripti sunt. Decimas uero uestras et primitias  de laboribus uestris Deo offeratis. De bonis uestris ad ecclesias deportetis pro salute uiuorum et defunctorum, ut Deus uos liberet ab omnibus malis in hac uita, et post hanc uitam perducat uos ad regna celorum, qui cum Deo Patre, et Spiritu sancto uiuit et regnat Deus in secula seculorum. Amen.





RHYTHMUS SATYRICUS DE TEMPORIBUS ROBERTI REGIS






[NOTA.]

Hos rhythmos ex ms. codice Beluacensi eruit uenerabilis uir Godefridus Hurmannus, canonicus Beluacensis. Landricus, qui precipuus scene artifex, est filius Bodonis, comitis Niuernensis, dominus Dunensis, contra quem Fulco Nerra graues gessit discordias. Landricus uir iniquus, dolo et omni malitia repletus dicitur in capite 7 De gestis consulum Andegauensium. Qui mores recte huic loco quadrant. Idem hic dictus Achitophel, Crassus, Architriclinus, et Eglon. Aduersarius eius Odo, Campanie comes, Lapis in Sion appellatus. Nabuzardan, ipsiusmet fautor, uidetur esse Hugo Beluacensis, qui inter ipsum regem Robertum eiusque coniugem nequam semen odii sparsit, suique gratia premii reginam ei fecerat odiosam, tantam a rege gratiam consecutus, ut comes palatii haberetur, ex iisdem gestis in tomo X. Spicilegii, pag. 466. Adalbero, episcopus Laudunensis, alio nomine Ascelinus, uetulus traditor et falsus episcopus Lauduni dictus, quod Carolum ducem Lothariensium, cuius consiliarius erat, cuius in uerba iurauerat, die Cene Dominice, anno 990, Hugoni, regi Francorum, portis Lauduni nocte patefactis, tradidit. Is antea Lotharii regis fauore anno 977 Roriconi in sedem Laudunensem successerat. uixit ad annum circiter 1030. Quo tempore Widonem clericum, Beroldi Suessionensis episcopi nepotem, sibi successorem contra prescripta canonum allegit: qua de re Geraldi Cameracensis antistitis graues epistole exstant, tum ad ipsum Adalberonem, tum ad Ebalum metropolitanum, tum ad Beroldum Suessionensem. Forsan is est Wido cui gratiam siue apud regem, siue apud reginam Constantiam Landricus preripuisse hic perhibetur. Idem ipse clericus est dictus, ob idque, nempe quod regia gratia cecidisset, tristis. Hinc missi legati Calam, et Cala Worchias et Parisios, ubi rex uersabatur, ut gratiam resarciret. Idem Landricus Henrico tollit feminam, id est Constantiam  reginam eius matrem, que Henrico aduersabatur. Constantia petit uasconiam: cum interim Achitophel seu Landricus Bertam, ob consanguinitatis et affinitatis uinculum a Roberto Gregorii u iudicio antea separatam, in regium torum  reduxit, atque Roberti filios Hugonem monachum, Henricum edituum, Robertum episcopum fieri machinabatur, Pruuini ipse promissione ob malas artes a Berta delusus. Is mihi uidetur huius enigmatice satyre sensus; qui si quibusdam minus arridet, alium afferant, per me licet, meliorem. Certe quod Landricus Robertum regem facere episcopum meditabatur, non de alio quam de Roberto Roberti regis filio interpretari uix cetera sinunt: cum id in ipsum patrem agitare longe esset a Landrici animo, qui Bertam ei reconciliauerat. Hugo Absalon dici uidetur ob decoram formam et cesariem, qui Landrici consilia spreuerit. Lapis ille in Sion, qui Landricum spiritualiter contriuit, non alius, ut iam dixi, quam Odo Campanie comes, Landrici aduersarius et debellator, ex lib. De gestis consulum Andegauensium, cap. 8. Nec mirum, quod Constantiam reginam, Odonis sororem, Landricus, Odonis emulus, ex aula deturbare sategit, idque tandem re uera perfecit. Ceterum Berta in Roberti amores redire meditabatur, teste Odoranno, cum Robertus iter Romanum aggressus est. At diuersum uidetur fuisse istud factum, quod rhythmi huius auctor hoc loco commemorat, cum tempus et alie circumstantie non conueniant.



 Orbis magni monarchiam dolus Landrici nititur
Per energie studium solemniter euertere.
Est lapis unus in Sion, quem dicunt petram scandali.
Que cecidit super caput Achitophel iam septies
Sed cum cadit lapis semel, cadit ui septenaria:
Contritum spiritaliter Burgundionem uidimus.
Achitophel Burgundia etati nostre reddidit,
Multum crinitus Absalon cuius spreuit consilium.
Intrat sepe palatia uersipellis regalia,
Occultat nasum pellibus, pectus subdendo fraudibus.
Iam Catilina nequior amicis prebet osculum;
Sed pretendit decipulas sapore fellis ebrias.
Alter Iugurtha loquitur, non ex fide, sed de fide,
Pro ueris amicitiis reddens inimicitias.
 Ad regum pergens solium, Ceges salutat, non amat:
Sed est quasi tugurium alto cucumerario.
Non est auditus in Theuan, nec inuentus in Corbanan,
Prior risus in uultibus, amicis ignorantibus.
Sed didicit episcopus, quod tristis fuit clericus:
Itur a Chela Worchias, a Worchiis Parisius.
Crassi risus commotio est regni perturbatio:
It iuxta sepem mingere qui reges scit seducere.
Statum subuertit principum, hostis Francorum procerum,
Diffusis currens ratibus, sicut Crassus uulpennius.
Non percipit Adalbero, Achitophel cur rideat:
uulpes portat in pectore, qui suis nescit parcere.
 Dolis armatus iustifer [f., furcifer] Heinrico tollit feminam,
 Prius Widoni gratiam, timens sponse prudentiam.
Uxor petit uasconiam, Achitophel malitiam,
Dum per iurandi sarcinam totam conturbat patriam.
Honoris fundit terminum, intrans Regis palatium,
Henricus sit edituus, dicit Bodonis filius.
Fiat rex Hugo monachus, rex Robertus episcopus;
Habens hic uitam simplicem, alter uocis dulcedinem.
Obscura fraudum legio regnat Landrici stomacho,
Cuius munit sententias Nabuzardan auctoritas.
Cachinnis ostendit dolum, respectus et periculum:
Acuta sunt nouacula perfidie duritia.
Promissionis scissio presentatus in subdolo,
uerborum sub membraculo in mendoso uolutabro.
Saliua mista fraudibus eius uersatur fraudibus:
 Sermones cum periculis eius uersantur syllabis.
Herodiadis nuptias renouauit illicitas:
Incesta propter basia spereat Pruuini menia.
Architriclinus impius gauisus est pro menibus:
Potentiorem fieri se credidit pro nuptiis.
Dormiuit rex in lectulo, Landrici pontificio:
Dormit Berte promissio, irascitur Burgundio.
Eglon noster nouissimus, cuius ut non turpissimus:
Multis est fastus dapibus, non placet Pruuinensibus.
Secundum lunam patitur, spe uaria confringitur:
Pruuinum nunquam perdidit, quod habere non potuit.
Plumbi scribatur lamina, ne transeat memoria:
Ut posteri sint prouidi, si post mortem surrexerit.
Achitophel prosperitas est Europe captiuitas,
 Qui peior fit quotidie, periturus tardissime.





RHYTHMI uETERES. I RHYTHMUS MILITUM MUTINENSIUM. II RHYTHMUS DE LUDOuICO II IMP. PER ADELGISUM CAPTO PRAECEDIT L. A. MURATORII DISSERTATIO DE RHYTHMICA uETERUM PeSI






[DISSERTATIO.]

 Non minus quam Italica lingua originem suam barbaricis temporibus debet Italica pecis, cuius tamen fundamenta altius sunt nobis inuestiganda. Aristoteles in principio petices inquirens unde ortum pesis habuerit, statuit eam ex amore imitationis prodiisse, qui hominibus insitus est, atque ex amore harmonie et rhythmi. Precipue uero ait: , ,  , que Latine ita sonant: Cum ergo secundum naturam sit in nobis ipsum imitari, et harmonia et rhythmus  a principio  qui natura maxime ad hec apti erant, paulatim promouentes, genuerunt pesim, extemporanee uersificantes. Mirum quantum ad hec uerba heserint, certarint, ingeniumque suum torserint Aristotelice petices interpretes, presertim Itali, quod nempe uim uocis rhythmi assequi satis non possent, et harmonie uocem hic aliter, aliter ille explicarent. At germanus Philosophi sensus est, nos ex institutione nature delectari non solum imitatione, sed etiam harmonia, hoc est modulatione et musica harmonica, siue ea ex cantu aut uoce animantium nascatur, siue ex sonitu instrumentorum musicorum; atque insuper rhythmo, id est ordine et collocatione uerborum ita coniunctorum, aut desinentium, ut uoces etiam sine cantu, ac tantummodo pronuntiate,  consonantiam, ac quamdam, ut ita dicam, melodiam reddant, et delectabili iucundaque sensatione auditorum aures feriant. Metri autem nomine significatur oratio, quarumdam legum inuentione et constitutione ita ligata et fabricata, ut certo pedum numero constet, et in ipsis pedibus exacte ratio habeatur syllabarum longarum et breuium. Metra autem uersus petarum ideo appellati sunt, quod  idem sit ac mensura. In uersibus uero ad leges peticas constructis et uinctis ita mensura temporis seruatur, ut eadem semper recurrat in eiusdem generis uersibus, siue longis pedibus illi, siue breuibus, siue mistis constent. Scribit autem Quinctilianus Institution. Oratorian. lib. IX, cap. 4, longam syllabam esse duorum temporum, breuem unius, etiam pueri sciunt. Proinde in periodis rhetorum occulta arte elaboratis concentus quidam auditur, eaque de causa tum Tullius, tum idem Quinctilianus rhythmum in oratione procurandum iubent, non autem metrum. Precessit autem Aristoteles, scribens Rhetoric. lib. III, cap. 8: , : id est, rhythmum oportet habere orationem, non uero metrum. Alioquin,  ut ille addit, pema erit. Ad quem locum Cicero respiciens, ubi de ipso Aristotele loquitur, ait: Is igitur uersum in oratione uetat esse, numerum iubet. uertit ille uersum, uero numerum, unde numerosa oratio dicta etiam fuit. Inde ergo exorta est pesis, uti Philosophus recte monuit, quod primo quidam populi  cum in sacrificiis, aut in nuptiis, conuiuiis, uictoriis aliisue tripudii et letitie publice uel priuate temporibus, harmonie operam darent, tibiis aut fidibus utentes, sensim uocem et cantum iungere sono tibie aut cithare ceperunt. Quam in rem compositionem quamdam dictionum et pedum adhibebant, in quorum structura rhythmus, siue concentus  audiebatur, cum in uno commate uocum ac pedum connexio alteri subsequenti commati responderet. Sed tunc nulla, aut certe exigua cura fuit breuitatis aut longitudinis syliabarum, cum satis foret ita construere breuem illam orationem, et statuere aliqualem pedum numerum atque mensuram, ut ad aurium iudicium inde exsurgeret aliquid modulationis atque concentus. uersus appellari cepta  est eiusmodi breuis orationis structura, quam non meditatio, sed extemporanea uis ingenii effundebat, ut nostris quoque temporibus ab iis rusticis prestatur, qui ex tempore uersus faciunt. Hec peseos fuere primordia. Cum uero delectatio inde in auditorum aures animumque non modica flueret, rem imperfectam sensim docti et egregii uiri perfecerunt, inuectis nempe nonnullis legibus, quibus deinceps uersus construerentur, et adhibita in illis castigatiore mensura pedum, ita ut rigide etiam temporis ratio et uniformitas seruaretur in usu syllabarum breuium atque longarum. Priores uersus rhythmici appellati sunt, metrici uero secundi. Atque hinc intelligimus cur sanctus Augustinus, lib. III, cap. 2, de musica scripserit: Quocirca omne  metrum rhythmus; non omnis rhythmus etiam metrum est. Exempli enim gratia in uirgilii aut Homeri uersibus hexametris non solum rhythmus, seu melodicum quidquam auditur, sed etiam metrum, hoc est accurata obseruatio temporis, deprehenditur, cum siue breuibus, siue longis pedibus uersum peta efformet, atque in singulis hexametris semper uiginti duo tempora uocis occurrant. Eadem est proportio in reliquis uersuum generibus apud meliores petas. At in uersibus rhythmicis ita quidem ex copulatione uerborum ac pedum etiam numero sepius obseruato concentus aliquis enascitur, ut audienti uoluptas creetur; sed ibi aut parum aut nichil sollicitus est artifex breuibusne an longis pedibus utatur: legemque respuit et compedes quos  sibi prestantes pete iam diu posuerunt. Dicis causa, penultimus hexametri pes dactylum exigit, hoc est tres syllabas, quarum prima longa sit, relique due breues, uti carmina, turgidus. uerum Quinctiliano monente lib. IX, cap. 4, rhythmo indifferens est dactylusne ille priores habeat breues, an sequentes; ac propterea idem est rhythmum conficienti adhibere tribrachum, e tribus breuibus compositum, ut macula, canimus; an anapestum ex duabus breuibus et longa conflatum, ut rutilans, Erato; aut creticum ex longa, breui et longa contextum, ut Achates, fulgidis. Sonum iste quoque uoces reddunt similem aut proximum dactylo; et qui aures tantum iudices habet, nichil aut parum discriminis deprehendit inter sonum istorum pedum, qui tamen  apud metricos petas diuersus plane censetur. Qua olim arte, quaue pulsatione uocis antiqui Greci et Latini distinguerent uerborum precipue dissyllaborum breuitatem ac longitudinem, incompertum mihi fateor. Frustra enim intenta aure nunc quero, cur uox mala, siue res male, diuersam temporis rationem habeat a mala, id est poma, aut gena, cum utriusque uocis sonus idem mihi sit, alius autem secundum prosodie leges habeatur.

Itaque duplex peseos genus olim exsurrexit; alterum antiquius, sed ignobile ac plebeium; alterum nobile, et a doctis tantummodo uiris exscultum. Illud rhythmicum, illud metricum appellatum est. Sed quod potissimum est animaduertendum,  quanquam metrica pesis primas arripuerit, omniumque meliorum suffragio et usu probata, laudibus ubique ornaretur, attamen rhythmica pesis non propterea defecit apud Grecos atque Latinos. Cum enim uulgus indoctum et rustica gens petam interdum agere uellet, neque legibus metri addiscendis par esset, quales poterat, uersus efformare perrexit, hoc est rhythmo contenta, metrum contempsit. Metrum, inquam, hoc est rigidas prosodie leges, quas perfecta pesis sequitur. Ceteroqui latiore significatione metri quoque nomine donatos interdum uideo rhythmicos uersus, quod et in iis aliqua mensura pedum et temporis obseruaretur. Primi autem rhythmicos uersus, atque adeo pesim inuexere apud Latinos rustici, quibus tamen preiuerant  Greci. Mos enim eorum fuit post messem sese exhilarare, conuiciis alternis sese ferientes, et uersibus rhythmicis certantes, qui Fescennini etiam appellati sunt. Rem describit Horatius lib. primo, epistola prima, et Agricolis priscis eorum originem tribuit, ac tandem ait:

Fescennina per hunc inuenta [an potius inuecta?] licentia morem,
uersibus alternis opprobria rustica fudit.
Par est Tibulli sententia lib. II, elegia secunda.

Agricola assiduo primum lassatus aratro
   Cantauit certo rustica uerba pede.
Liuius quoque initio lib. uII Annal. de ludionibus Etruscis loquens, ait: Imitari deinde eos iuuentus simul inconditis, inter se iocularia fundentes, uersibus  cepere. uersus inconditos Liuius appellat eorum uersus, quod et facit uergilius in ecloga secunda, atque in lib. II Georgicor., ubi incomptos dicit rusticorum uersus, quod nempe rudes forent, neque certa prosodie ratione incederent. Eiusmodi uersus infra ab eodem Horatio appellatur horridus, id est rudis et incomptus. Neque dispar fortasse fuit Saturnius, nam Saturni tempore illud uersuum genus in usu fuisse credebatur.

. . . . . . . . . . . Sic horridus ille
Defluxit numerus Saturnius. . . . . .
Numerus Latina uox rhythmum Grecum exprimit. Pergit scribere Horatius:

. . . . . . . . . . . . Et graue uirus
Munditie pepulere. Sed in longum tamen euum
 Manserunt, hodieque manent uestigia ruris.
Hoc est, quamuis a Grecis didicerimus metri regulas, et pro rudibus rusticorum rhythmis castigatos nunc politosque uersus conficiamus, attamen rhythmica pesis perdurauit semper, et adhuc apud uulgus uiget. Horatii interpretes in hunc locum uerba Seruii proferunt, qui ad lib. II Georgicor. uersus incomptos a uirgilio memoratos explicans, carminibus, ait, Saturnio metro compositis, que ad rhythmum solum uulgares componere consueuerunt. Quare coniicere hinc possumus eosdem fuisse olim Saturnios et Fescenninos uersus. Obstat tamen Asconius, qui commemoratur senarius hypercatalectus, qui et Saturnius dicitur: hec enim indicare possunt uersum  illum non rhythmicum, sed metricum fuisse. Attamen Liuius iterum audiatur, qui pesi paulatim nitorem accessisse scribens libro eodem septimo ait: Non sicut ante Fescennino uersu similem, incompositum temere, ac rudem, alternis iaciebant. Quibus ille uerbis describit primos Latinorum uersus; incompositos, uidelicet ex tempore et improuiso effusos, atque procusos sine exacta ordinis ac temporis obseruatione, quam in metris ad prosodie leges compositis sentimus, ideoque impolitos ac rudes. Cum uero in nimiam dicacitatem ac satyram eiusmodi Fescennini seu ioculares uersus ruerent, legibus Romanis eorum licentia compressa est, ita ut fas tantummodo fuerit per eos mordere in nuptiis atque triumphis. uide Ferrarium lib. uI De  ueter. acclamationib., capite decimo, qui rem illustrat atque exempla profert. Inclinante autem Romanorum imperio, oblectatum fuisse populum huiusmodi quoque rhythmis, satis prodit uopiscus in Aureliano, cuius uerba multis illustrauit Salmasius. Tum uero sub Augustis Christianis, sed potissimum sub regibus barbaris, multus rhythmorum usus fuit, non ad maledicentiam aut uituperationem, sed ad honesta queuis argumenta, ac precipue ad laudes Dei atque sanctorum, siue etiam uiuentium. Quamuis enim nullo unquam tempore Metrica pesis defecerit, suosque petas, uincta oratione utentes, neque omnes contemnendos, singula secula ostendere potuerint, attamen cum bonis litteris magnum uulnus inflictum fuisset, et ignorantia plerosque  tunc hominum teneret, prosodie legibus pauci studebant, eratque iis leuius negotium sese exercere in rhythmis, quod nempe id genus lucubratiuncule minus cure atque laboris exigeret. Proinde uideas medii eui scriptores tum rhythmica, tum metrica opuscula commemorare atque distinguere. Sanctus Bonifacius Moguntinus episcopus circiter annum Christi 740, epistol. 4 scribit: Obsecro ut mihi Aldhelmi episcopi aliqua opuscula, seu prosarum seu metrorum, aut rhythmicorum dirigere digneris. Litterarie Historie scriptores commemorant Aldhelmi istius librum De Metrorum generibus, siue De arte metrica. Ita Aluarus Hispanus scriptor circiter annum 847, in uita sancti Eulogii, hec  habet uerba: Epistolatim inuicem egimus, et rhythmicis uersibus nos laudibus mulcebamus. Ekkehardus in uita beati Notkeri Balbuli, apud Goldastum, tomo primo, pag. 237, Rer. Alamann., cap. 16, hec scribit: Sequentias, quas idem Pater sanctus fecerat, destinauit per baiulum urbis Rome pape Nicolao et Liutwardo uercellensi episcopo, tunc tempore Karoli Magni imperatoris . Qui uenerandus apostolice sedis pontifex omnia que beatus uir Notkerus dictauerat, canonizauit uidelicet hymnos, sequentias, tropos, litanias, omnesque cantilenas rhythmice, metrice, uel prosaice, quas fecerat, etc. Porro idem Ekkehardus, seu alter, cap. 1 De casib. S. Galli, agens de Salo mone abbate et episcopo Constantiensi, hec scribit:  Scholas preteriit, ostium aperuit, et intrauit. Erat utique ius illorum, sicut hodie quidem est, quoniam exleges quidem sunt, ut hospites intrantes capiant; captos, usquedum se redimant, teneant. uide quam uetustus sit abusus qui in Ticinensi gymnasio perdurare adhuc dicitur. Spupillare appellant. Post multa discipuli illi, medii rhythmice, ceteri uero metrice effantur:

Quid tibi fecimus tale, ut nobis facias male?
Appellamus regem, qui nostram fecimus legem.
At alter uersificator inquit:

Non nobis pia spes fuerat, cum sis nouus hospes,
Ut uetus in peius transuertere tute uelis ius.
Sic Hermannus Contractus apud Pezium in prefatione  ad Thesaur. Anecdotor. Rhythmicum hunc uersum habet:

Carmen oro pange metro, seu canore rhythmico.
Ordericus quoque uitalis seculo XII rhythmicos uersus laudat; et circiter annum 1145, Siluester Giraldus Britannus in Speculo Ecclesie lib. Iu, cap. 16, de quodam Golia hec tradit: Litteratus affatim, sed nec bene morigeratus, nec disciplinis informatus, in papam et curiam Romanam carmina famosa pluries et plurima, tam metrica quam rhythmica, non minus impudenter quam imprudenter euomuit. Que omnia satis indicant quanto olim in usu fuerit rhythmica pesis, neque ab ea interdum abhorruisse doctos etiam uiros. Qua ratione uero a metris rhythmi different, Beda seculo uIII, in lib. De metris ita  explicuit: uidetur autem rhythmus metris esse consimilis. Est autem uerborum modulata compositio, non metrica ratione, sed numero syllabarum ad iudicium aurium examinata, ut sunt carmina uulgarium petarum. Et quidem rhythmus sine metro esse potest; metrum uero sine rhythmo esse non potest. Quod liquidius ita definitur: Metrum est ratio cum modulatione; rhythmus modulatio sine ratione. Isidorus quoque lib. primo, cap. 38, Origin. rhythmos a metris distinguit.

Age uero quis rhythmorum cursus fuerit, uideamus. Paucis gressibus plerique iter suum conficiebant, distichorum, epigrammatum, odarum, aut hymnorum, cursum imitati, hoc est exigua aut  certe mediocri uersuum serie contenti. Sed neque defuere qui ultra hasce metas progrediebantur, prout materies, aut artificis consilium exigebat. Rhythmopeios autem si dixero omni uersuum genere usos olim fuisse, quibus petica disciplina est oblectata, fortasse non immerito dicam. Imo ueri uidetur simile lyricam pesim e rhythmorum artificibus tantam uarietatem carminum primo didicisse, eamque paulatim metro adiuncto perfecisse. Dithyrambica enim pesis primis temporibus instituta, ex rhythmis uarii generis. Proclo etiam teste, composita est; atque ut illinc tragedia et comedia ortum traxisse creditur, ita et lyrica credenda est. In hoc etiam consentire uidetur scholiastes Aristophanis. Sed hec missa facio. Illud tantummodo  animaduertendum, Anacreontem, etsi inter lyricos Grecos suauitate et gratia excellat, attamen magna licentia ferri in uersibus suis, usque adeo ut ad rhythmicam libertatem accedat. Accedit quod que uerba Horatii supra mihi commemorata sunt, de dithyrambis illius etate efformatis dicta fuere lib. Iu, ode 2. Inquit enim:

Seu per audaces noua dithyrambos
uerba deuoluit, numerisque fertur
   Lege solutis.
Spartianus quosdam uersus affert Adriani Augusti, uidelicet:

Ego nolo Florus esse,
Ambulare per tabernas,
 Latitare per popinas,
Culices pati rotundos.
uix dubito quin inter rhythmicos ii sint referendi, ut et alii quos idem Augustus moriens effudisse dicitur. In iis certe exactam metri rationem minime deprehendas. Attamen, ut uerum fatear, rhythmi ipsi ita efformabantur, ut sepe aliquam metrorum speciem exhiberent. Nam si uerum est quod Quinctilianus tradit lib. IX, cap. 4, Institution. oratoriar.: Metrici quidem pedes adeo reperiuntur in oratione, ut in ea frequenter non sentientibus nobis omnium generum excidant uersus. Et contra nichil est prosa scriptum, quod non redigi possit in quedam uersiculorum genera. Quanto ergo facilius idem in rhythmis occurrat? Auctor uero est Leo Allatius in Diatriba  de Simeon. usum rhythmorum apud Grecos quoque recentiores perdurasse. Politicos uersus ii appellabant, qui, ut ipse scribit, Iambicis et Anacreonticis ut plurimum constant: ita tamen ut nulla quantitatis syllabarum  ratio habeatur; tantum earum numerus, declinationesque accentuum attendantur. Que ratio fingendorum carminum non nunc primum in ea natione, sed multis ab hinc seculis in usu fuisse comperitur, ut uidemus in Photii patriarche, Christophori primi a secretis, Pselli, etc., uersibus. uossius quoque lib. primo, cap. 8, Institut. petic. animaduertit rhythmum, non metrum, inesse in uersibus politicis Constantini Manassis, Ttetze, et similium. Tum subdit: Nec dubium quin antiquiores sint uersus,  in quibus solum rhythmus est. Addit etiam: Petarum aliqui solo erant rhythmo contenti; nec alio a uulgari sermone discrepabant. Alii rhythmum animabant sermone petico. Alii denique etiam metrum superaddebant. Quod ipse didicit a Beda in libro De arte metrica. Sunt eius uerba connexa cum iis que nuper attuli: Plerumque tamen casu quodam inuenies etiam rationem in rhythmo, non artificii moderatione seruatam, sed sono et ipsa modulatione ducente, quem uulgares pete necesse est rustice docti faciant docte. Quo modo et ad instar iambici metri pulcherrime factus est hymnus ille preclarus

Rex eterne Domine
Rerum creator omnium,
 Qui eras ante secula
Semper cum Patre Filius.
Et alii Ambrosiani non pauci. Item ad formam metri trochaici canunt hymnum de die iudicii per alphabetum:

Apparebit repentina dies
Magna Domini, fur obscura
uelut nocte improuisos occupans.
Hec Beda. Nisi excidissent innumeri ex hisce rhythmis  ingentem in iis uersibus uarietatem nunc deprehenderemus. Equidem e ms. codice Ambrosiane bibliothece descriptum dedi Antiphonarium Benchorensis monasterii, atque edidi tomo Iu Anecdotor.  Latinorum. Eius etas ad seculum Christiane ere octauum referenda uidetur. Complures ibi occurrunt hymni, quos omnes in rhythmicorum censum coniiciendos parum custodita metri ratio persuadet.

Precipue uero in rhythmis frequens usus fuit uersus trochaici catalectici, uti illum Terentianus Maurus appellat in lib. De litter. et metr. Imo reliquit et ille ex iis non paucos a se lucubratos. Exemplum ex eo proferamus.

Syllabas, que rite metro congruunt heroico,
Captus ut meus ferebat, disputatas attuli, etc.
Est celer phaselus ille, quem uidetis hospites.
Eiusmodi uersu dicteria presertim efferebantur, ut est decantatum illud militum in Iulium Cesarem,  dum triumphum Gallicum duceret:

Gallias Cesar subegit: Nicomedes Cesarem:
Ecce Cesar nunc triumphat, qui subegit Gallias:
Nicomedes non triumphat, qui subegit Cesarem.
Alterum exemplum Suetonius suppeditat, uersus nempe in eumdem Cesarem tunc depromptos:

Urbani seruate uxores. Mechum caluum adducimus.
Aurum in Gallia effutuisti; hic sumsisti mutuum.
Utrobique idem habes metrum, et dactylum in fine, et quindecim syllabas singulis in uersibus; sed non eamdem breuium et longarum obseruationem. Quindecim, inquam, syllabas: paritatem enim syllabarum rhythmopeii ueteres fere semper curabant,  cum et eiusmodi uersus canerentur ad musicos modos. Imo et saltatio addebatur, et quedam digitorum percussio, ut Cicero, Quinctilianus et alii innuunt. Id quoque a Iudeis antea factum uidetur. Neque enim tantummodo apud Romanos dicteria per rhythmos iactata in usu fuere, sed etiam apud Iudeos, et longe antea, quam a Romanis usurparentur. uide lib. primum, cap. XuIII, uers. 6, Regum. Cum reuerteretur, percusso Philistheo, Dauid, mulieres cantantes, chorosque ducentes in occursum. Saul regis, precinebant dicentes: Percussit Saul mille, et Dauid decem millia. Male habuit regem aculeatus rhythmus, cuius uoces antiquissimus interpres ita uertit, ut uersum trochaicum inde contecerit, quales erant complures e ueterum  rhythmis. Idque ea ratione factum, quod in Hebraico scomma illud duobus uersiculis octosyllabis effertur hoc modo:

[Figure: [Hebrew text] 2Kb]
Icchà Saùl balafaiu,
[Figure: [Hebrew text] 2Kb]
uedauìd beriuuodaiu.
Atque hic mature animaduertas uelim, in eiusmodi uersiculorum fine syllabas consonas, quas rime Italice appellamus. Casune, an arte factum, iudicent alii. De his infra sermo erit. Itaque sicuti cantilene nostre certis pedibus constant in singulis strophis, ut idem sit in omnibus musicus concentus, ita et ueterum rhythmi processere. Eumdem uero morem retinuere Christiani barbaricis temporibus, cum  hymnos componebant; quod etiam e Benchorensibus nuper memoratis liquebit. Exempli gratia hos tantum commemoro, unum uersum in duos uersiculos diuidens:

In prophetis inueniris
Nostro natus seculo.
Ante secla tu fuisti
Factor primi seculi, etc
Cum iubet paruos necari,
Turba fecit martyrum.
Fertur infans occulendus,
Nili flumen quo fluit.
Allatius quoque prelaudatus animaduertit in uersibus Grecorum politicis, in quibus, ut ipse scribit, syllabas quindecim nunquam excedunt; et si que  ultra uidentur, eas per apheresin, siue synalephen, decurtant et absumunt. Eiusdem autem metri sunt Planctus rhythmicus super morte Constantini monachi Luxouiensis a Gudino monacho compositus, et Adelmanni Scholastici Rhythmi alphabetici de uiris illustribus sui temporis, quos seculo XI compositos Mabillonius u. cl. inter uetera Analecta edidit. uide pariter inter Opera sancti Fulberti rhythmos, uersibus minime distinctis editos. Floruit ille quoque seculo XI. Similem etiam rhythmum Landulphus senior historicus Mediolanensis exhibuit, a me euulgatum tomo Iu Rer. Italicar. Mihi de ipso infra sermo recurret. Alterum quoque uide a me publici iuris factum in fine Paralipomen. Anonymi Salernitani, part. II tomi II Rer. Italicarum. Sed  supra ceteros rhythmos ii fortassis estimandi, utpote antiquissimi, atque ad historiam perutiles, quorum primum, uerone encomia complexum, suis Analectis Mabillonius idem adiunxit. Alterum in Mediolani laudem fabricatum edidi ego in eadem part. II tomi II Rer. Italicar. Uterque ueronensi rhythmopeio natalem suum debet, aut saltem debet uitam, qua nunc fruitur, cum ex codicibus ueronensibus ambo deprompti cura tandem nostra in lucem emerserint. Et sane hoc precipue titulo, tam Mabillonio quam mihi spes futura erat, nos gratiam inituros clarissimi uiri marchionis Scipionis Maffeii ueronis, qui tum patriam suam, tum antiquam eruditionem summa cum laude illustrare pergit.  Sed quod mirere, uix aliud ille in consilio nostro reperit, nisi argumentum ire atque censure. Quid amico uiro hic minime probatum fuerit, quidue ille scripserit in Dissertatione, quam de uersib. rhythmicis anno 1727 edidit, amice referam.

Moleste fert ille primo eiusmodi rhythmos a nobis fuisse productos, quales in mss. codicibus deprehendimus, hoc est erroribus scantentes. Deinde nos arguit quod non uersibus distinctis, sed continuata oratione ad instar prose, seruato duntaxat stropharum ordine utrumque rhythmum prelo subiecerimus: Si fatti monumenti, scribit ille, non uanno stampati come le iscrizioni, o come i uecchi strumenti, senza mutar lettera, essendo che altro è un' originale d'antico notaio, doue più cose insegnano anche gli errori;  ed altro è un' istoria, o componimento tramandatoci dà copisti, i quali dalla mente, e dallo scritto dell' autore abbiano deuiato scioccamente. In questo caso egli è necessario usar lucerna critica, e conoscere ed emendare, oue possiam farlo con sicurezza. Tum rhythmum a Mabillonio editum rursus ipse exerit, singulos uersus distinguens; et errores, quoscunque potest adhibita emendatione tollit. Criticam uiri doctissimi lucernam hercle ego et probo et commendo, quod est ad castigandos defecandosque eosdem rhythmos: sed nemo fortassis erit qui homini plaudat insurgenti, non dicam, in me  sed in Mabillonium, tam bene de litteris et de republica litteraria meritum, ac summa ueneratione apud omnes dignum. Cum ex uno antiquissimo  ms. aliquod ueterum monumentum describitur et euulgatur, rite semper munere suo fungitur editor, si quidquid codex ms. habet, fideliter exprimit, exceptis crassioribus quibusdam sphalmatis, que uti in omnium oculos incurrunt, ita ueniam dant cuncti, ut, ne monito quidem lectore, auferantur. Nunquam lectorem fallo, dum ego non fallar in intelligenda recteque reddenda antiqui illius codicis scriptura. Deinde uero liberum cuicunque critico lectori est, innuere meliores lectiones, castigare deprauata, supplere que desunt. Imo secus agere periculosum uideatur, et precipue cum de carminibus ueterum agitur, quorum similes rhythmi sunt: delicatum enim artificium illorum est, neque nimium  in iis castigandis audendum, nisi de medela adhibita lector moneatur, cui meditanti forsitan melior in mentem uenire possit. Si locus futurus esset regule quam nunc primum procudit amicus Maffeius, miseros iam appellare liceret quosuis eruditos, qui monumenta ueterum tenebris, nostro potissimum seculo, eripuerunt, neque lucernam criticam ad singula accenderunt. Atque mea in primis deploranda fortuna foret, qui in Rerum Italicarum Collectionem tot historias intuli nunquam antea editas, easque dedi quales e mss. accepi, uitiis uidelicet ueterum librariorum sepe fedatas. Sed aliud certe eruditi orbis iudicium erit. Mabillonio, mihi ceterisque anecdotorum editoribus unum plerumque consilium fuit, ac futurum est, nempe in litteratorum commodum  que latebant in mss. luce donare, non autem subsistere ad omnia, expendenda meditatione rigida, atque expurganda, suscepta ueluti anatome exquisita uitiosi ac inordinati corporis. Est hoc hominum maiori otio fruentium; imo omnium esse potest, qui beneficio per nos delato uti deinde uelint. Quamobrem morosus plane sit, qui celeberrimum illum uitum meque simul increpandos sibi sumat, quod rhythmos, quales in unico uetustissimo codice inuenimus, uersibus etiam indistinctis, quemadmodum reapse illos codex suppeditauit, ab interitu atque obliuione uindicauerimus, etiamsi omnes inde errores per nos non fuerint sublati. Sed quid plura? Censorem nostrum ad iudicem egregium sisto, cuius calculo constabit quam leui fundamento nitatur nouitia  huiusmodi censura. Is autem non alius est quam eruditissimus ipse Maffeius, qui primum editis Florentie anno 1721, Cassiodorii Complexionibus, epistolam suam addidit, antea quoque euulgatam tomo u Italie Sacre, uenete editionis, in qua rhythmum ipsum De laudibus uerone a Mabillonio editum, non semel, sed bis, eneis typis tradidit, atque iisdem plane uerbis que apud Mabillonium leguntur, et nulla facta uersuum distinctione, nullaque adhibita critica lucerna; cum tamen in eodem libro ipse rhythmum sepulcralem Pacifico archidiacono positum, ac eiusdem metri, mihi quoque rursus infra edendum in hoc opere, dissertatione XLIII, De litterarum statu, ordinatis uersibus protulisset. Cur, amabo, quod ipsi Maffeio fas ac laudandum anno 1721 credebatur,  post sex annos nefas et culpandum uisum fuit? En ut suis ipse armis contra se pugnat. Si quid ergo uideo, non quod ille aduersus Mabillonium meque excogitauit, sed hoc unum ex illius nuperrime ad inuenta sententia consequi tantummodo potest; scilicet, lectoribus iniectam suspicionem fuisse, eamque uix unquam delendam, si quando aliquid noui ex antiquis codicibus ipse proferet, nos non accepturos illud quale in membranis erat, sed quale lucerne critice doctissimi uiri uisum fuerit; atque adeo certos nos in posterum esse non posse, multis ne in locis ueterum uerba ac mentem, an Maffeii  sensa habeamus. Que ergo illi fides in posterum habenda?

 Has ego legitimas germane critice regulas reor. Scilicet in ueterum monumentis primum edendis, et precipue si ex aliquo singulari antiquissimo ms. illa depromantur, eoque magis si carmina sunt, nichil opus esse discedere a lectione codicis: imo rem poscere, ut quantum fieri possit, eadem lectio retineatur, exclusis tantum apertissimis librarii mendis, que tamen distinguere omnium est. Si quid uero grauius editori immutare, delere, supplere animus est, id clanculum facere, lectoribusque minime consciis, nequaquam licet. Neque enim ad eiusmodi licentiam purgandam, satis esset dicere. Felicissimas coniecturas, opportunaque remedia ad mentem auctorum, et ad metri leges adhibui. Nam  ut ut ingenii acumine quisquam abundet, quam laudem procul dubio agnosco et ego in clarissimo Maffeio, attamen liberum semper lectori iudicium seruandum erit, ut perspicere possit rectene an secus criticus uir medicas manus intulerit antiquis codicibus ueterumque lucubrationibus. Et profecto quanticunque sint critici in emendandis ueterum libris, ii non raro nobis propinant non auctorum uerba, sed meditamenta ac diuinationes suas, que tamen ueteres ne somniarunt quidem. In rhythmo Mabillonii cura edito ita se habebat hic uersus:

Ab Oriente habet primum martyrem Stephanum.
Ita illum e coniectura sua restituit Maffeius.

Ab Oriente habes primum protomartyrem Stephanum.
 Si auctori illud primum adhibitum fuisset non aduerbii, sed adiectiui loco , rideret ille, puto, nunc uidens in eiusmodi emendatione se coactum appellare primum martyrem non semel, sed bis Stephanum. Cur ergo non liceat et mihi uersum illum leuiori additamento restituere, ac scribere?

Ab Oriente habes primum nam martyrem Stephanum.
Quando luxata ossa reponenda hic sumimus, satius est curam complere quam noua inferre uulnera. Duobus enim uersiculis constant horum rhythmorum uersus, quorum primus octo, alter septem syllabis expeditur, dummodo legibus communibus illius rhythmi pareatur. Si protomartyrem Stephanum legimus,  ultra metas excurret syllabarum numerus: equius ergo suppleatur scribendo nam martyrem Stephanum. Sed quid hic aio? Cecutiamus necesse est in barbaricorum temporum scriptis emendandis, ac non raro fallemur, quoties librariorum incurie ac ignorantie tribuemus uitia que ipsis indoctis auctoribus sunt tribuenda. Metri leges, hoc est syllabarum numerum, in uersibus hisce rhythmicis neglectas cernimus. Quis certos nos facit deliquisse librarium potius quam eorum auctorem? Aspice illic alios uersus enormes:

Precursorem Baptistam Ioannem et martyrem Nazarium.
Mammam, Andronicum et Probum cum quadraginta martyribus.
 Temporibus principum, regum desiderii et Adelchis.
Ceteros omitto. Similem habemus in epitaphio Pacifici archidiaconi, quod tamen ex marmore expressit idem marchio Maffeius:

Septimo uicesimo etatis anno Cesaris Lotharii.
Scribendum autem monet clarissimus marchio in Mabillonio Adelchiis [an melius Adelchii?] ut et alibi Baptismium et Rauennia; dactylum enim, aut Creticum, aut anapestum in fine exigunt id genus rhythmi. Ita sane. Sed adhuc incertum est an uulgares eorum temporum rhythmopeii tam religiose hisce legibus constringi se sinerent. Quid factum fuerit in syllabarum obseruatione nuper uidimus.  uopiscus etiam in Aureliano militarem rhythmum refert, hisce uerbis conceptum:

Mille, mille, mille, mille, mille decollauimus.
Unus homo mille, mille, mille decollauimus.
Mille, mille, mille uiuat, qui mille occidit.
Tantum uini habet [f. bibit] nemo, quantum fudit sanguinis.
Ita scribendos eos uersus puto, e quibus tertius, uti uidetur, contra leges clauditur uerbo occidit. At hexametri quoque interdum non dactylo, sed spondeo clauduntur apud meliores petas.

Quod est ad rhythmum De laudibus Mediolani a me editum, doctissimus censor conqueritur quod praue descriptus fuerit ex peruetusto codice ueronensi:  quibus uerbis tacite imperitiam obiicere uidetur doctissimo uiro Bartholomeo Campagnole, capituli canonicorum ueronensium cancellario, et nunc in eadem urbe archipresbytero ecclesie sancte Cecilie, a quo opusculum descriptum atque ad me missum fuit. Sed mirum quei uir, alioqui perspicacissimus non ante secum reputauerit an precipitis iudicis notam incurrere posset, quando codice ms. minime inspecto sibi de re ignota ferendum erat iudicium. Atqui erroribus abundat rhythmus. Non abnuo: sed quid inde apud cautum iudicem consequitur? Non minora uitia in Mabilloniano rhythmo occurrunt, incomparabilem tamen uirum certe nemo neget, antique scripture peritissimum. At, regerit Maffeius, paucissimorum nunc est intelligere  ueterum characteres, quos ille antico corsiuo appellat. Sed quid si inter hosce paucissimos locus Campagnole ipsi negandus non esset? Liberum est nunc, ut puto, Maffeio ipsi  sub oculos habere eumdem codicem, qua parte rhythmum a me editum complectitur. Tum prudentius iudicabit tribuendane sint antiquissimo librario, ne dicam rhythmi ipsius auctori, an solertissimo Campagnole, que aut corrupta, aut obscura in hocce rhythmo adhuc deprehenduntur. Et ego rhythmum eumdem exactissime describendum, iisdemque plane characterum formis ex ms. exprimendum curaui, ita ut propriis ueluti oculis codicem ipsum inspexerim: ac manu tetigi nichil ab eiusdem codicis fide  discrepasse exemplum olim ad me missum ab accuratissimo ipso Campagnola. Quidquid in editione a me facta dissidet a codice, immutatum emendatumue a me uno fuit. Indulgetur enim  describenti ueterum monumenta e codicibus  patentia inde tollere menda, ea tamen tantum, que recte coniicere possumus ex amanuensium oscitantia processisse. Reliquum ego dimisi, ingentis operis mole ad alia sollicitatus atque intentus. Neque uero maiora audere fas putassem insciis lectoribus. Nunc etiam animaduerto nichil opus fuisse scribere questu pro questum; sed ultra non uacat, leuibus hisce controuersiis seu tricis insistere.

 Unum tantummodo adiiciam, nempe cogi nos credere amicum Maffeium ingenti prurigine censorie uirge adhibende, cum hec scripsit, agitatum fuisse. Neque enim hisce contentus, et extra semitam proreptus, inuasit etiam frustulum uite sancti Geminiani episcopi Mutinensis, quam ex altero ueronensi codice excerptam protuli in eadem parte II tomi II Rer. Italicarum, eius auctorem arbitratus, circiter annum Christi 910 floruisse. Mihi profecto si eadem libido insideret, sique par pari reddere animus foret, non deessent, que in censoris doctissimi libris equiori censure paterent. uerum amicitie leges minime oblitus, clypeo tantum, non ense hic utar. Ille ergo scribit fragmentum nuper memoratum uite sancti Geminiani desumptum fuisse e Lectionario circiter  seculum XIu scripto. Ut lubet: rariores etiam gemmas interdum seruarunt nobis seculi eius codices, uidelicet et ipsi ab antiquioribus descripti. Addit: Poco conto si può farne, mentre interpolazioni molto inette hanno le uite in tal Lezionario: e così tra l'altre quella di san Zenone. Quod in uita sancti Zenonis interpolationes occurrant, deducere uelle, reliquas etiam uitas codicis illius interpolationibus scatere, non probabunt, ut puto, eruditi. Quod plus est, nullam in prelaudata S. Geminiani uita interpolationem quisquam ostendet. Cur ergo hec Maffeius? Pergit ille: L'autor della giunta fa menzione dell' antica scorreria degli Ungheri; ma non mostra esser uissuto a tempo di quella, bensì d'alcun' altra delle fatte da quella gente. Atqui certum apud omnes eruditos  futurum est, eamdem uitam, una cum lacinia a me edita, ante medium seculum X fuisse litteris consignatam. Mihi persuaseram, additamentum illud luce hucusque caruisse, quod in uita a cl. P. Bollando edita ad diem XXXI Ianuarii ipsum desiderari animaduertissem. Sed hec scribens, nunc deprehendo, ab eodem Bollando in calce tomi in Addendis ad eam diem ex codice ms. Bodecensi fragmentum idem fuisse iam diu productum, quanquam ea diuersitate ut me neutiquam peniteat illud ipsum rursus euulgasse. Iam ergo habemus non uni codici ueronensi fragmentum illud acceptum esse referendum. Ibi uero scriptum est: Sed quia tanti Patris domni Geminiani, prout potuimus, uitam stylo transegimus,  libet quoque de situ urbis in qua resedit episcopus, aliquid enucleare ueracius. Palam hec produnt non ab aliena manu, sed ab ipso auctore uite adiecta fuisse, que ad situm Mutinensis urbis pertinent. Quonam autem tempore idem auctor floruerit, euidentissime ex aliis eius uerbis colligitur, ubi de Hungarorum seuissima ac pene omnibus metuenda gente is loquitur, quam, inquit, in nostris tribulationibus compertam habemus. Deinde subdit, eos a parte aquilonari Italiam ingressos, Foroiuliensi uastata marchia, ueronam usque transiliisse, et uniuersam regionem depopulatos, cuncta firmissima urbium menia, cunctaque murata, nullo resistente inuasisse oppida. Denique scribit: Itaque lues illa  non dico certaminis, sed  insoliti funeris, etc., tandem ad Mutinense deuenit episcopium, etc.

Nemo non uidet hec scripta fuisse ab homine qui non tantum uiderat, sed etiam expertus fuerat, quanta rabie Italiam dilaniaret, aut paucos ante annos dilaniasset immanis Hungarorum populus, e Scythia in Pannoniam, quam sibi subiecit antea, hoc est circiter annum Christi 889 illapsus. Prima eorum impressio in Italiam, teste Hermanno Contracto et Continuatore Annalium Fuldensium, aliisque, illiganda uidetur anno 900. Annalista Saxo, ab Eccardo editus, Reginonem secutus, aut eamdem, aut alteram irruptionem describit ad annum 901 his uerbis: Langobardiam quoque ingressi, cedibus incendia miscent; cumque incole terre conglobati  resistere conarentur, plurimi episcopi et comites cum innumerabili hominum multitudine sagittarum ictibus trucidantur. Liutwardus uercellensis episcopus assumptis thesauris fugiens, incidit super eos, moxque interficitur. En quousque anno illo aut precedenti penetrarit ferocissima gens. Illorum autem irruptio in Mutinensem agrum, et uastatio celeberrimi Nonantulani monasterii per eos facta, in eosdem annos coniicienda uidetur, ut Pagius recte monuit. Tum subsequentibus annis noua ab iis uulnera inflicta fuere Italie; nam post profligatum Christianorum exercitum, quem in eos Berengarius I, Italie rex, adduxerat, non erat  qui eorum presentiam, nisi munitissimis forte prestolaretur in locis. Teste  eodem Liutprando, quo anno Ludouicus III imperator a Berengario captus temerate fidei penas dedit, hoc est, aut anno 902, aut serius, ut alibi ostendit, Hungarorum rabies totam per Italiam nullis resistentibus dilatatur. Richardus Cluniacensis, et ex eo Bonfinius, tradunt, Hungaros exinde fere quotannis populandi causa, ut quidquid remanserat eraderent, repetere Italiam consueuisse. Anno Christi 905 Sigonius scribit barbaros eosdem nouam incursionem fecisse. Tum anno 921 et subsequenti ex eorum gladiis et sagittis Italia sanguine maduit. Anno autem 924 adeo illorum potentia ac rabies est aucta, ut preclarissimam regni sedem Ticinum ad deditionem compulerint et incendio absumpserint. Iidem an. 937 Alamanniam, Galliam et Burgundiam peruagati,  per Italiam ad sua regna redierunt. Auctor quoque est Lupus Protospata eos anno 920. Italiam uexasse, tum an. 936, 940 et 947 in Apuliam irruisse, Capuam obsedisse, ac innumera iis regionibus intulisse mala. Habetur etiam nota marginalis in ms. codice bibliothece Casanatensis Rome, ubi legitur Cyclus Paschalis Dionysii Exigui, hisce uerbis concepta: Hoc anno  uenerunt Hungari in Apuliam quarto die stante mensis Februarii. Sed clades eiusmodi nichil ad Langobardiam spectare uidentur, cum non terrestri itinere, sed nauigio adhibito illuc Hungari penetrasse potuerint. Post mortem quoque Hugonis Italie regis iidem  Hungari in Italie sinum irruerunt, sed muneribus a Berengario marchione, postea rege, placati abscessere. Baronius et Pagius actum hoc anno 949 putant. Sed hoc antea contigisse ex Liutprando historico fortasse colligas. Denique Frodoardus in Chronico ad an. 951 tradit Hungaros ex Italia in Aquitaniam fuisse progressos. Fortassis et anno 954 Hungaros e Gallia fugientes Italia uidit; at ultra non legimus immitissimam gentem irrupisse in hasce regiones: eam quippe bellicosi Germanorum populi, multis cedibus illatis, sese intra limites suos continere tandem edocuit. Tota ergo periodus erumnarum, quas ab Hungaris Italia sustinuit, inter annum 900 et 950 reuera concluditur. Cum ergo exploratum sit, ut supra uidimus, scriptorem uite sancti Geminiani  eadem ipsa tempestate floruisse, peto ego an censure alicui iuste locus fuerit, quod scripserim, auctorem illius CIRCITER annum Christi 910 floruisse? At inquit amicus Maffeius: non ostendit is auctor, se uixisse, cum Hungari anno 900 aut 902 impressionem in Mutinenses fecere, sed quidem feruente una e reliquis incursionibus ab ea gente factis. Et quid tum? Nonne satis mihi est si is uixit dum Hungari in Italiam palantes excursabant? Sed cur uiuere is non etiam antea potuit? Coniecturis hic uterque agimus. Neget ille, si potis est potuisse florere scriptorem illum uel ipso anno 900. Si accidisse id potuit, satis illud mihi est, nec est cur mee coniecturam suam Maffeius anteferat. Ac precipue cum clarissimus Bollandus ad ea uerba quam in nostris tribulationibus  crudelissimam experti sumus  hanc notam apposuerit: Hec esse uidetur Hungarorum incursio, quam memorat Liutprandus Histor. lib. II, cap. 4, 5, 6, sub initium seculi decimi. Eoque magis id mihi licuit scribere, quandoquidem non ad annum 900 conieci scriptam sancti Geminiani uitam, sed quidem ad annum 910; quem preterea ne certo quidem designaui, nam addidi CIRCITER, lectori ea ratione innuens serius etiam statui posse scriptoris etatem. Sed ego, si plura adderem, neque temporis, neque aliene patientie me curam habere proderem. Ergo satius est interruptum iter repetere.

 Ut autem luculentius pateat imperitiam ueteris scripture Campagnole supra memorato minime obiiciendam fuisse, atque in ueteres auctores Latine lingue parum gnaros, et in librarios fedissime cespitantes, reiiciendos esse errores quibus antiqua opuscula scatent, iuuat hic adiicere alterum rhythmum eiusdem metri, nunquam antea editum, atque excerptum ex uetustissimo codice ueronensi per Campagnolam eumdem. Nullum ego inde uitium, quanquam in oculos multa incurrant, sustuli. Prime stropharum littere acrostichon exhibent, nempe GAIDHADLUS, qui parochus ueronensi in urbe fuisse uidetur, atque ipsius rhythmi auctor:


Gracia excelsa Regi referamus pariter,
   Qui nos in unum congregauit, te laudamus, Domine,
    Ut possimus inuenire requiem in seculum.

Ad alta sede postulemus summo Dei Filio,
   Ut suo mittere dignetur angelum perspicuum
   Ad expugnandum expellendum hostis antiquissimus.

Inuidus ille temptator fallax atque perditus
   Semper cupit discordare concordantes fratribus.
   Ut possit gratiam mereri ante nequam Principem.

Dominus atque Saluator, quod suum redemit sanguinem,
   In sua semper potestate reseruare animas,
   Ut nec unus preter eum potestatem habeat.

Honor illi et potestas in eternum permanet,
   Qui nos Pastorem super gregem uocare dignatus est,
   Ut saluas oues consignemus ante eius oculos,

Almus ille speculator sacerdos in populo
   Semper adstat, superadstat supra gregem, pugnat contra impios,
   Ut nec una possit oues rapere de gregibus.

Diuina Templa ceuntes suspiremus pariter,
   Populorum gregi obsecrantes pro nostra facinora,
   Ut ipse pius Miserator donet indulgentiam.

Libare Deo studeamus hostiam pro fratribus,
   Ut ante eum mereatur portare manipulos,
   Atque de talentum lucrum consignemus geminum.

uigilemus et oremus unusquisque pro alio,
   Ut possimus inuenire requiem in seculum,
   Atque uitam possidere, quam misit Dominus.

Summo Regi postulemus pro cunctorum scelere,
   Et de nostra mereamur inuenire ueniam
   Per eum qui semper uiuit et regnat in secula.

Te deposco, dulce frater, qui canis hunc uersiculum
   Ut requiras principales litteras per ordinem.
   Sic inuenit eius nomen, qui hunc exposuerat.
 Tot errores hic offendis. Num culpandus ego, qui hec euulgo? Num Campagnola, qui hec fideliter descripsit? Ab equis certe lectoribus non hanc mihi mercedem polliceor. Atque hactenus trochaicum uersum in rhythmis seruatum, neglecta tamen prosodie ratione, animaduertimus. Dicendum nunc restat rhythmorum auctores temporibus barbaricis ad aliorum quoque uersuum imitationem se contulisse. Sanctus Bonifacius episcopus Moguntinus et martyr circiter annum 740, hec in epistola 65 scribebat: Tertium carmen, non pedum mensura elucubratum, sed octonis syllabis in uno quolibet uersu compositis, una eademque littera, comparibus linearum tramitibus aptata, cursu calamo perarante caraxatum [id est exaratum] tibi, sagacissime sator,  transmittens dicaui. Rhythmum a se compositum hisce uerbis designat, cuius etiam exemplum prebet in epistola precedenti, ubi leguntur hi uersus:

Pro me quero oramina
Precum: pandet precipua, etc.
Sed et ipsum hexametrum imitati sunt rhythmopeii, tanta tamen asperitatis facie interdum, ut nisi qui preuia rei cognitione rhythmos ibi querit, miserum indocte gentis conatum in emulando nobili metro, animaduertat, rhythmi huius exempla si petis, uide inscriptionem uII Christianam, pag. 1061 Thesauri  Gruteriani ueteris editionis, uti et in tomo Iu Italie Sac. in episcopis uercellensibus epitaphium Flauiani episcopi, qui circiter annum Christi 540 sedisse in uercellensi cathedra censetur. uerum antiquius, et omnium lucidissimum exemplum informis huius peseos aspicias uelim in pemate Commodiani, rudis pete Christiani, quod a Rigaltio olim editum, in Bibliothecam Patrum tom. XXuII subinde illatum fuit. Floruisse is creditur ineunte seculo Christiane ere quarto: imo sunt qui ad seculum tertium eius etatem referendam arbitrati sunt. Non aliis ille uersibus, Instructiones suas acrostichas exsequitur quam hexametris, sed nullis metri legibus seruatis; quod paucorum exemplo palam fiet. Ita ille Instructione Xu:

 Hercules, quod monstrum Auentini montis elisit,
Euandri, qui solitus erat armenta furari,
Rustica mens hominum indocilis quoque pro laude
Cum gratias agere uellent, absenti Tonanti, etc.
Pergit ille hac methodo, quippe uulgaris homo, et ad uulgi captum uersibus hisce utilissima documenta claudit. Certum est eiusmodi licentia deinde usos, et quidem diutissime, fuisse petas cum uulgo facientes. Atque hic exempla duo se mihi offerunt, spectantia ad Langobardici regni tempora. Alterum est epitaphium positum circiter annum 722 in celebratissimi  monasterii Bobiensis templo, Liutprando rege regnante, sancto Cumiano episcopo Scotorum, qui illic finem uiuendi fecit. Ughellius tomo quarto  Ital. Sacr. in episcop. Bobiensib. illud euulgauit. Ego cum ex marmore ipso diligentius olim descripserim, rursus lectoribus exhibeo:


Epitaphium sancti Cumiani episcopi in tabula marmorea Bobii inscriptum.
[Figure: [Inscriptio] 15Kb]

 + HIC SACRA BEATI MEMBRA Cu MIANI SOLuuNTuR, CuIuS CAELuM PENETRANS ANIMA CuM ANGELIS GAuDET. ISTE FuIT MAGNuS DIGNITA TE, GENERE, FORMA. HuNC MISIT SCOTHIA FINES AD ITALICOS SENEM. LOCATuR EBOuIO DNI CONS TRICTuS AMORE, uBI uENERANDI DOGMA COLuM BANI SERuANDO, uIGILANS, IEIuNANS, INDEFES SuS SIDuLE ORANS, OLIMPIADIS QuATTuOR uNIuSQuE CIRCuLO ANNI SIC uIXIT FELICITER, uT FELIX MODO CREDATuR MITIS, PRuDENS, PIuS, FRATRIBuS PACEFICuS CuNCTIS. HuIC AETATIS ANNI FuERuNT NOuIES DENI, LuSTRuM QuOQuE uNuM MENSES QuE QuATTuOR SIMuL. AT PATER EGREGIE POTENS INTERCESSOR EXISTE. PRO GLORIOSISSIMO LIuTPRANDO REGE, QuI TuuM PRAETIOSO LAPIDE TYMBuM DECORAuIT DEuOTuS SIT uT MANIFESTuM ALMuM uBI TEGITuR CORPuS. DP.  EST HIC DMS CuMIANuS EPS XIIII. KL. SPTBS. FECIT IOHANNES MAGISTER.

 Refert etiam P. Romualdus a Sancta Maria, ordinis Eremitar. exscalceator. Sancti Augustini in sua Papia Flauia, part. prima, pag. 131, epitaphium Theodate, illius nempe cui originem suam debet uetustissimum eque ac nobile monasterium Ticinense sacrarum uirginum; nunc appellatum della Posterla,  cuius est mentio apud Paulum Diaconum. Dignum erat frustulum illud Langobardice eruditionis, scriptum sub initium seculi octaui, quod accuratius ex lapide expressum ad nos deferretur. Primos tantum uersus ego indicabo.

 CAELICOLA  SIC DEMuM EIuS PROSAPIAM TEXAM. MATER uIXIT uIRGINuM PER ANNOS NIMIuM PLURES, IN GREGE DOMINICO PASCENS OuICuLAS CHRISTI, QuAS FOuENS DOCuIT, ARGuIT, CORREXIT, AMAuIT, etc.

 uide etiam epitaphium hexametris et pentametris huius generis uersibus efformatum, sed a librario mire deformatum, in uita sancti Felicis archiepiscopi Rauennatis apud Agnellum, tomo II Rer. Italicar., pag. 164. Illud autem circiter annum 716  compositum fuit. Neque his caritibus caruit urbs ipsa eterna. Turrigius part. II, p. 539, De crypt. uatican. epitaphium refert Elisabete puelle, deposite uI Kal. Sept., indict. u; que formula ad remota secula spectat.

 OCCE PuELLE IACET TuMuLO CORPuS ELISABETE, QuOD MANET IN SANCTA AuLA BETISSTE IOHANNIS. ILDEBRANDuS EIuS  GENITA, THEODORAQuE MAMMA. BIS ANNOS ABuIT SENIS, ET MENSIBuS DECEM DuCTA IOHANNES uESTRA, PAuLEQuE IURE SuB ALMA, etc.

 Sed pre ceteris id genus rhythmis, dignum est quod legatur epitaphium Thome, qui Honorio I pape circiter annum 636 suam operam contulit ad tollendum schisma Aquileiensis Ecclesie. Exhibetur illud ab immortalis nominis cardinali Baronio in appendice ad tom. XII Annal. inter addenda Annalibus ecclesiasticis ad annum 638 que causa, ut  puto, fuit, cur nunquam satis commendandus alter sancte Romane Ecclesie cardinalis Henricus Norisius monumentum hoc minime animaduerterit, cum in Dissertatione de Synodo u, § 6, egit de tempore sublati eiusdem schismatis. Ita se habent primi uersus, ad hexametrorum formam confecti.

 QuIS MIHI TRIBuAT, uT FLETuS CESSENT IMMENSI, ET LuCTuS ANIMAE DET LOCuM uERA DICENTI: LICET IN LACRYMIS SINGuLTuS uERBA ERuMPANT, DE TE CERTISSIME TuuS DISCIPuLuS LOQuOR. TE GENEROSITAS, MINISTER CHRISTI, PARENTuM, TE MuNDA ACTIO, THOMAS, MONSTRABAT HONESTuM. TECuM uIRGINITAS AB INCuNABuLIS uIXIT, etc.

 Neque his uersibus incompositis caruerunt ipsa ethnicorum tempora, eorumque uulgus. Cuius rei exemplum, nondum, ut opinor, editum proferre nunc iuuat. E schedis ms. eminentissimi S. R. E.  cardinalis Dominici Passionei, subsequens carmen descripsi. Iacet in uilla Salsule comitatus Urbini, in uetusto lapide exaratum, barbariem sane et lingue et characterum preferens.
[Figure: [Inscriptio] 15Kb]

 D. M B M. C. ARRIuS uICTORINuS MARITuS uTTIDIE TITIANENI Tu DuM ESSES AD SuPEROS NEMO MIHI FuIT FORMOSIOR uLLA QuAE PROSTRATA IACES INDICNA CIRCuMDATA TERRAE QuAE CARuISTI uIAM LuCI SECuTA ES. SIC MERITO TALES uERSuS DESCRIPSERIM IN TE NON STuDIO SED MENTE DATA ET COGENTE DOLORE. HAEC MIHI TITIANE PRIMuM IN CONNuBIO IuNCTA EST HAEC PRIMA DOLORIS DuLCIOR IN ME FuIT. uT MEI TE REPELLAT ET SuBITOM ESTuM RAPTA RELIQuIT IN AEuuM QuEM FRuI NON LICuIT ANNIS PERuLTIMO FATO. ACERuA A MATRE  RAPTA ES uT PARuuLuS ACNuS SICuT ILLE MISER RAPTuS uOuITUR ARIS ET ME TAM PuERuM CITO FECISTI DOLENTEM. PARENTES MISERI MECuM PATIuNTuR IN AEuO DOLOREM uT ROSA uERE NOuO CRATA EST IN TEMPORE PARuO SIC FuIT INFELIX HAEC MIHI CRATISSIMA CONIuNX uIXIT ANIS XuII. MESIBuS uIII. DIEB . . . . . . . . . . . . FELIX LAPID . . . . . .

 His adiunge epitaphium Christianum Cateruii, quem uti sanctum Tolentinates uenerantur, a Mabillonio in Itinerar. Italic. euulgatum, ac deinde a Fabretto  emendatius cap. 10, num. 505, Inscription. Antiquar. editum in hec uerba:

 QuOS PARIBuS MERITIS IuNXIT MATRIMONIO DuLCI OMNIPOTENS DOMINuS, TuMuLuS CUSTODIT IN AEuuM. CATERuI, SEuERINA TIBI CONIuNCTA LAETATuR, SuRGATIS PARITER CHRISTO PRAESTANTE BEATI.

Infra:

QuOS DEI SACERDuS PROBIANuS LAuIT ET uNXIT.

 Et diu quidem eiusmodi plebeiorum uersuum usus perdurauit; idque indicabit inscriptio circiter annum Christi 1014 Rome posita, atque edita a cl. u.  Marco Antonio Boldetto in egregio opere De cemeter. martyr., lib. II, cap. 5.

 PETROCIO REQuIESCuNT HIC SEPuLTAQuE MEMBRA. REC E BONuS SAPIENSQuE FuIT; NAM GENERE MAGNO ERAT, FORMOSuSQuE, PRAECLARuS, LARGuS AMICIS. GRATIA SEMPER TuNC FuERAT ILLI, COLLOQuIA DIGNA, OMNIBuS AMABILISQuE, BENIGNuS, PRONTuS, ET AuDAX, REGNA DILIGENS CELESTIA, SEMPER AMATOR ILLEQUE MITIS NuTRITOR, PAuPERuMQuE DEFENSOR. OMNES uOS QuI LEGITIS, QuESO, DICITE CuNCTI: CLEMENTISSIME DEuS, MISERERE FAMuLO TuO uIRGO DEI GENITRIX, CuM OMNIBuS SANTIS MISERERE PETROCCIO. OBIIT IN PACE TEMP. D. BEN. OCTAuI PP. IN MEN. IAN. DIES XuIII.

Sed et Fabretus cap. 3, pag. 146, Inscription. antiquar. hanc refert:

NOME. FuIT. NOMEN. HAESIT NASCENTI COSuCCIA uTRAQuE. HOC. TITuLO. NOMINA SIGNIFICO. uIXI. PAROM. DuLCISQ. FuI. DuM. uIXI PARENTI HOC. TITuLO. TEGEOR. DEBITA. PERSOLuI. QuIQ. LEGIS. TITuLuM. SENTIS. QuAM. uIXERIM. PARuM HOC. PETO. NuNC. DICAS. SIT. TIBI. TERRA. LEuIS.

 uide et alias similes, imo plus aduersantibus Musis conceptas apud eumdem Fabrettum cap. 4, p. 329, 418, 419 et 421. uide etiam epitaphium Boni consulis et ducis Neapolis, qui seculo Christi nono floruit, tomo II Rer. Italicar, pag. 342. Atque hactenus de rhythmis hexametris et pentametris.

Hisce nunc subiungendi endecasyllabi, dodecasyllabi, heptasyllabi, etc., qui in usu fuere apud ueteres. Quod et lubentius facio, cum inde potissimum exempla suorum carminum deriuarit Italice uulgaris lingue pesis. Quod antequam ostendam, iuuat alterum rhythmice, imo et metrice peseos ritum uetustissimum in medium afferre. Sunt qui credant uel ipsis olim Romanis et Grecis gratam fuisse consonantium syllabarum modulationem  in fine precipue uersuum quesitam, ita ut postrema uersus aut membri syllaba postreme subsequentis responderet. Petis ipsis huiusmodi uerborum collocatio, siue figura, placuisse fertur. Certe placuit oratoribus, dum tamen parce adhiberetur. O' Greci figuram hanc appellarunt: Similiter cadens idem Latinis fuit. Peruulgati sunt duo Tullii uersus a Quinctiliano memorati libro undecimo cap. primo, quos tamen multi eo quoque uiuente irrisere:

Cedant arma toge. Concedant laurea lingue.
O fortunatam natam me consule Romam!
uarro quoque in :

Neque orthophallica attulit psalteria,
 Quibus sonant in Grecia dicteria,
Qui fabularum collocant exordia.
Hic exodia scribendum reor. Imo et uetustissimus Ennius hisce delectatus uidetur. Hos enim illius uersus refert Cicero in Tuscul. I:

Hec omnia uidi inflammari,
 Priamo ui uitam euitari [an potius euirari?]
Iouis aram sanguine turpari.
Hosce etiam  idem Cicero in eadem Tusculana commemorat:

Celum nitescere, arbores frondescere,
uites letifice pampinis pubescere,
Rami baccarum ubertate incuruescere.
Similes autem antiquorum uersus in eam sententiam Stilianum induxerunt, de arte uersificandi scribentem, ut sibi persuaderet, rhythmos  meliori ipso Latinorum seculo usurpatos fuisse. Nam, ut is scribit, uirgilius lib. uI, uers. 165 Aeneidos habet:

Aere ciere uiros, Martemque accendere cantu.
Et Ouidius

 Quot celum stellas, tot habet tua Roma puellas.
Et Propertius:

Non non humani sunt partas talia dona.
   Ista deum menses non peperere bona.
Ita Horatius, De arte petica:

Non satis est pulchra esse pemata: dulcia sunto,
Et quecunque uolent, animum auditoris agunto.
Ita et Ausonius in Idyl. II:

uel tria potanti, uel ter tria multiplicanti.

Sed uersificatoribus antiquis uix fieri potuit quin eiusmodi uersus interdum exciderint, etiam nil tale cogitantibus: ac proinde minime me iis opponam, qui hec potius casu quam arte nata, siue consulto facta, censeant. Attamen cum oratoribus non displicuisse dixerim , non est prefracte  negandum quin et pete eadem figura delectari quandoque potuerint. Ac precipue rustici et uulgares, quorum auribus gratior accidere potuit uocum consonantia. Nisi tot rhythmi et carmina plebeiorum petarum eui illius periissent, fortasse plures uersus ex Latio ipso petitos similiter cadentes  haberemus. Paria quoque apud Grecos occurrunt, ut in Anthologia, et alibi uisitur. Sunt etiam qui Hebreos putant in pesi sua quesiuisse paria aurium oblectamenta, siue in mediis uersibus, siue in eorum clausulis: quod potissimum a clarissimo Huetio affirmatum uideo. Et sane id persentias in rhythmo Hebraico, quem in Dauidis laudem cecinere mulieres, et ego supra attuli. Sed et clarissimus uir P. Martinaceus monachus Benedictinus congregationis Sancti Mauri in Prolegomenis ad diuinam Bibliothecam sancti Hieronymi, prolatis exemplis ostendit in cantico Deuteronomii, atque in Threnis Ieremie rhythmos occurrere, hoc est in fine commatum parem uocis desinentiam. uerum controuersiam de Hebreorum pesi aliis dimitto; fortassis et in aliqua  eiusdem loca similitudo uocum casu, non arte irrepsit. Presertim uero barbaricis seculis mos fuit lenocinium hoc suis tum rhythmis, tum metris adiungere. Quod, uti coniicio, prestitere indocti, ut his saltem phaleris pensarent quantitatem pedum a se neglectam: docti autem, ut similiter cadentes uersus facilius a populo memoria retinerentur. Et primo quidem leuem hanc modulationis umbram statuerunt in una uersus syllaba postrema, cui consona foret postrema subsequentis, aut subsequentium uersuum. Quandoque etiam alterni uersus sibi respondebant. Quod si in dactylum desinebat uersus, nonnulli consueuere postremis duabus syllabis pares in succedentibus uersibus collocare. Denique eo res deducta est, ut in fine uersus gemine integre syllabe, si  longe forent, litteris ac sonitu responderent uersibus subsequentibus: tres uero syllabe pari modo responderent, si penultima uersus breuis esset, ut est in dactylo. Quem morem accepere, et adhuc retinent uulgaris lingue nostre pete.

uersus autem in quibus hoc postremum , siue similiter cadens, occurrebat, precedenti sane gratius, in aures hominum incurrens, Leonici olim appellabantur. Cur sic fuerint appellati ignorauit Scaliger Petic. lib. II, cap. 29. Stephanus Guazzius a cauda leonis ita nuncupatos inepte censuit. Renatus Moreau, medicus parisiensis, in Commentar. ad Scholam Salernitan. et du Cangius in Glossar. Latino, eos arbitrantur sic forte nuncupatos quod inuenti fuerint a quodam Leone peta, qui circa  tempora Ludouici uII uel Philippi Augusti, regum Francie, uixit. Addit idem du Cangius hanc etiam fuisse sententiam Stephani Paschasii lib. uII, cap. 2, Disquisition. Francicar. qui perelegantes quosdam huius Leonis pete uersus produxit. In eamdem quoque opinionem concessit doctissimus Papebrochius in Act. Sanctor. ad diem I Iunii, in uita sanctorum Gratiani et Felini, arbitratus duntaxat, ad summam perfectionem adductos fuisse eos uersus a Leone Gallico peta seculo duodecimo. Et profecto Aegidius Parisiensis apud du Chesnium tomo quinto Scriptor. Franc., pag. 323, inter alios petas sui temporis, hoc est ab anno 1191 ad 1198 commemorat:

 Noc minus in sacris melico sermone Leonem
Ludentem historiis.
Idem autem ille est qui du Cangio ac Papebrochio laudatur, ut proinde non recte ueluti diuersos petas hosce putarit Polycarpus Leyserus in Histor. petar. medii eui, num. 79 et 95. Doctissimus quondam amicus meus D. Gaspar Berettus Benedictinus, sepius mihi hoc in opere laudatus, de Leoninis uersibus uerba fecit in Prolegomen. ad tabulam chorographicam quam edidi tomo X Rerum Italicar. Ibi num. 62, pag. 117, censet, Leoninos uersus in Italia uix post Northmannorum aduentum componi cepisse, hoc est seculo Christi undecimo. Atque adeo tum ille, tum Papebrochius, Eccardus, et alii, inscriptiones quasdam, antiquorum seculorum creditas,  nonnisi post annum Christiane ere millesimum confectas statuerunt, quod Leoninis uersibus constarent. Que mea in hanc rem sententia sit, denique lector accipiat. Primo certum statuo uersuum quos Leoninos antiqui nuncuparunt, nos uersi rimati appellamus, originem seu inuentionem nequaquam tribuendam esse Leoni illi, seu Leonio pete Parisiensi et monacho Benedictino monasterii Sancti uictoris, qui circiter annum Christi 1091 floruit, uti censuerunt du Cangius, Iacobus Perizonius, et alii. Precesserant enim, qui huiusmodi uersibus luserant, siue rhythmos, siue metra componentes Deinde an istam saltem uersificandi rationem ille perfecerit, incertum adhuc esse contendo. Sed, si  quidem gloriam aliquam in illum conferre uelimus opinari fas erit aut ab eo elucubratum fuisse pema tam concinnum et elegans, uerborumque sibi inuicem respondentium concentu sonorum, ut unus in admiratione populi esset; aut ita eos uersus contexuisse, ut quanquam longum opus confecerit, in clausulis tamen uersuum perpetuum ordinem, ac similiter cadens duarum syllabarum seruauerit quod fortasse nemo ante eum plene fuerat ausus Nam, ut prefatus sum, plerique ueterum in una syllaba, consonante cum altera, concentum suorum rhythmorum aut metrorum collocarunt. Plerique etiam non in fine geminorum uersuum, sed in ipso uersu  hanc aurium oblectationem conquisiere. Que  omnia exemplis confirmatum eo.

Sub finem seculi a Christo nato sexti floruit sanctus Columbanus, celeberrimus ille Bobiensis cenobii institutor. Inter eius Opera legitur rhythmus De uanitate uite, ubi plerosque uersus cernimus. Exempli causa:

Differentibus uitam mors incerta surripit:
Omnes superbos, uagos meror mortis corripit, etc.
Plerique perpessi sunt penarum incendia,
uoluntatis lubrice nolentes dispendia, etc.
Reliquos omitto. Qui sane si Columbanum auctorem habent, antiquissimam prebent uersuum similiter cadentium formam. Sic inter Opera Bede leguntur  uersus De computi regulis, in queis Leoninum concentum audis. Priores accipito:

Aduentum Domini non est celebrare Decembri
Post ternas Nonas, neque quintas ante Kalendas, etc.
Sed et sanctus Bonifacius Moguntinus episcopus et martyr, supra mihi laudatus, in epistola prima, circiter annum 780 conscripta, rhythmum effudit, consonis uocibus distinctum:

uale, frater florentibus
Iuuentutis cum uiribus
Ut florens cum Domino
In sempiterno solio, etc.
Tum in epistola 69 carmina quatuor eiusdem referuntur, geminis uersibus simili sono respondentibus, sed ita ut, quanquam fere semper dactylus uersum  claudat, due tantum postreme syllabe similes sint. Specimen profero:

Summum satorem solia
Sedet qui per ethralia,
Alti olympi arcibus
Obuallatus minacibus, etc.
Ita uero, me Deus amet, cuiquam dubitatio succurret, num tanta uetustas eiusmodi carminibus sit tribuenda. uerum dubitandi finis erit si Antiphonarium Benchorense, a me, ut supra dixi, euulgatum consulet, quod certe seculo septimo, aut summum octauo, in usu fuit celebris illius monasterii in Hibernia siti, ac deinde in Bobiensem bibliothecam, denique in Ambrosianam translatum est. Occurrit ibi  hymnus sancti Comgilli in strophas sectus, quarum singule a littera alphabeti initium sumunt, earumque singuli uersus in eamdem syllabam desinunt:

Recordemur iustitie
 Nostri patroni fulgide,
Comgilli sancti nomine,
Refulgentis in opere, etc.
Secunde strophe uersus quilibet in a desinit:

Audite pantes ta erga
Allati ad angelica
Athlete Dei abdita
A iuuentute florida, etc.
Eodem ordine reliqui procedunt. Sed et ibi leguntur uersiculi familie Benchuir, ex quibus multi perfectam preferunt eorum formam, qui serius Leonini appellati sunt. Experimentum capiat lector:


uere regalis aula,
   uariis gemmis ornata,
    Gregisque Christi caula,
   Patre summo seruata.

uirgo ualde fecunda,
   Hec et mater intacta,
   Leta ac tremebunda,
   uerbo Dei subacta.
Hec adeo aperta sunt, ut quisque iam intelligere possit, antiquos rhythmopeios atque petas non exspectasse tempora Leonis Parisiensis pete, ut ab eo edocerentur efformare uersus simili concentu cadentes; neque nimia facilitate censenda esse carmina composita tantummodo post annum Christi millesimum, si qua occurrunt modulo hocce constructa. Refert cardinalis Baronius in Annalibus ad annum Christi 808 uersus incolumes adhuc Rome  asseruatos in templo Cruciferorum, quod Belisarius Iustiniano I imperante condidisse dicitur. Illos autem doctissimus cardinalis eadem ipsa tempestate confectos ac marmore inscriptos arbitratur. Lectori et ego inspiciendos exhibeo:

 HANC uIR PATRICIuS uILISARIuS URBIS AMICuS OB CuLPAE uENIAM CONDIDIT ECCLESIAM. HANC IDCIRCO PEDEM SACRAM QUI PONIS IN AEDEM, UT MISERETuR EuM, SAEPE PRECARE DEuM.

 Hec si quisquam reiiciat post seculum X, aduersari ego nolim. Attamen sunt que suadeant ipso seculo Christiane ere sexto inscriptionem fuisse positam. uix enim post multa secula rogandus fuerat populus ut precibus repetitis Belisario misericordiam a Deo impetraret. Sed alterum, qualecunque sit, etiam antiquius similiter cadentium uocum exemplum habemus. Sanctus Augustinus circiter annum 393 elucubrauit psalmum contra partem Donati, qui nichil aliud est quam rhythmus. Singuli uersus e duobus uersiculis octo syllabis constant. Sunt ibi qui plures syllabas preferunt, sed fortassis emendandi sunt. Intuere hunc psalmum inter Opera Augustini in primis paginis tom. IX editionis nouissime. De eo ipse  hec scribit lib. primo Retractat., cap. 20: Psalmum qui ab imperitis et idiotis cantaretur, per Latinas litteras feci. Tales autem abecedarios appellant. Eius generis est rhythmus de Mediolano, quem supra innui, uti et alter Adelmanni Scholastici antea  memoratus. Alphabeticum illum Mabillonius appellauit, Abecedarium uero Augustinus. Similem quoque infra dabo, ex uerenensi codice expressum de captura Ludouici II Augusti. Preterea mihi est rhythmus in sanctum Zenonem, a supra laudato Campagnola ad me missus, atque ex eodem antiquissimo codice excerptus, in quo laudes Mediolani iam supra edite legebantur. Et istud abecedarium est. En eius initium:

Audiant principes, audiant populi, etc.
Illic habetur:

Kasta permanserat imperii filia, etc.
Rogat te imperium, ad se te conuocat, etc.
 Ibi imperium pro imperatore. At rursum audi Augustinum eumdem de illo psalmo loquentem: Ideo autem non aliquo carminis genere id fieri uolui, ne me necessitas metrica ad aliqua uerba que uulgo minus sunt usitata, compelleret. Quare tum ex his, tum  ex supra allatis uerbis intelligimus rhythmos olim confectos, ut ab imperitis atque idiotis canerentur. In eum quoque finem compositi fuere, qui mihi nuper memorati sunt de laudibus Mediolani, de Ludouico II, etc. Erant enim iis quoque temporibus, quales nostris, qui carmina rudia, ac precipue rhythmos aut solatii causa domi, aut in plateis populo congregato lucri obtentu canebant. Eiusmodi cantilenas saltem semidocti intelligebant: nondum enim quisquam ausus fuerat uulgari sermone uti ad carmina aut ad rhythmos; aut si utebantur, ex iis ne fragmentum quidem ad nos peruenit. Redeo ad psalmum Augustinianum. Ibi singulorum uersuum clausule in e desinunt: quod et in aliis rhythmis obseruatum uidi. Occurrunt et plurime uoces consone  in ARE et ORE, etc., quas tamen casu potius  quam certo querende eiusmodi euphonie consilio coiisse puto. Saltem constat uel seculo Christiane ere quarto Africane plebi in rhythmis placuisse aliquam uerborum, ut ita dicam, consonantiam, quam subsecuta secula amplificarunt et diligentius exornarunt. Precesserat etiam Commodianus mihi supra memoratus in postremo carmine suo, ubi singulos uersus in o desinere sentias.

Benchorensibus rhythmis, aliisque seculo octauo compositis cum uocibus consonantibus, quos nuper retuli, addo epitaphium Lantfridi abbatis Burensis in Baioaria, quod Mabillonius in Analectis publici iuris fecit. Is floruit sub Pippino et Carolo Magno, Francorum regibus, et circiter annum Christi 790 excessisse e uiuis uidetur.

 EN LANTFRID DOMNuS, PRIMIS NATALIBuS ORTuS, DEBITA SOLuIT HUMO, QUAE SIBI DEBET HOMO. AETATIS FLORE SPONSI CURRENS IN ODORE, PLURIBuS EXEMPLuM PRAEBuIT IPSE BONuM etc.

 Eodem concentu pergunt reliqui uersus: qui si reuera tunc fuere conditi, uti ueri uidetur simile, confirmant que dixi de ingeniis huiusmodi musica delectatis ipso seculo Christi octauo. Alterum exemplum prebent porte erce basilice Parisiensis Sandionysiane,  circiter ea tempora fabricate. Auctor ibi suum nomen inscriptum uoluit, hoc est, Airadus monachus, geminis uersiculis incisis, quos ad annum 780 attulit idem Mabillonius in Annalibus Benedictinis:

 HOC OPuS AIRADuS CAELESTI MuNERE FRETuS, OFFERT ECCE TIBI, DIONYSI, PECTORE MITI.

 Porro quantum subsequenti seculo nono in deliciis foret apud quosdam petas conquisita ista consonantium uocum harmonia in texendis uersibus,  longe pluribus exemplis ostendere possum. uetustissimum  musiuum in ede sacra Sancte Marie Noue adhuc uisitur Rome, teste Ciampinio part., II, cap. 28, ueter. Monumentor. Ibi hi duo uersus:

 ARBOR SACRA CRuCIS FIT MuNDO SEMITA LuCIS, QuAM QUI PORTAuIT, NOS CHRISTuS AD ASTRA LEuAuIT.

 Uti Anastasius tradit, eius templi simulque et operis tessellati auctor fuit Leo Iu, papa, anno Christi 848, aut Nicolaus I, papa circiter annum 860. Que si certa sunt, iam tenemus in ipsa Urbe ferme ante nouem secula in usu fuisse consonam uocum harmoniam in uersibus. Si eodem seculo, quo Ludouicus Pius Augustus e uiuis excessit  compositum fuisset epitaphium, eius tumulo Metensi in urbe appositum, quod tomo II, pag. 320, Scriptor. Francicor. du Chesnii, et in Annalibus cardinalis Baronii legitur, luculentum alterum haberemus homotonie in uersibus tunc adamate testimonium. Quatuor tantum uersiculos inde excerptos offero.

 IMPERII FuLMEN, FRANCORUM NOBILE CuLMEN, EXCITuS E SECuLO CONDITuR HOC TUMuLO, REX LuDOuICUS, PIETATIS TANTuS AMICuS, QuOD PIuS A POPuLO DICITuR ET TITuLO, etc.

 Drogoni quoque archiepiscopo Metensi, eiusdem Ludouici Pii fratri, alterum epitaphium positum fuit,  ab eodem du Chesnio editum, cuius en primos uersus:

 CONDITuR HOC BuSTO PRAESUL DROGO MARMORE SCULPTO: SPIRITuS IN REQuIE LAETuS OuAT ABRAHAE, etc.

 Preterea in Laureshamensi monasterio sepulcrum adhuc uisitur Tassilonis Baioarie ducis, quem  Carolus Magnus e solio deiecit, cum hisce uersibus:

 CONDITuR HAC FOuEA, QuEM PIE CHRISTE BEA, TASSILO DuX PRIMUM, POST REX, MONACHuS SED AD IMuM. IDIBuS IN TERNIS DECESSERAT ILLE DECEMBRIS.

 Sed quia dubitare licet ne longe serius additi fuerint tumulis eiusmodi uersus, certiora apponamus. Gaspar Barthius, uir spectatissime eruditionis, lib. XXXII Aduersarior. Erinfredi monachi carmen rhythmicum ex ms. codice profert. Hic autem uixit anno 806, ut uita eius testatur. En duas tantum illius carminis strophas:


Felicitatis regula
   Hac fine semper constitit.
   Ad puncta cum uenit sua,
   In se uoluta corruit.

Quecunque uita protulit
   Ambigua, leta, tristia.
   Quocunque se spes extulit
   Infida, dura, credula, etc,
 Sed precipue seculo illo ac duobus subsequentibus multis cure fuit in singulis uersibus concentum uocum similium inserere, diuisis quodammodo in duo  membra uersibus, postreme quorum syllabe inuicem sibi respondebant. Euulgauit sepe laudatus Mabillonius in Annalibus Benedictinis ad annum 827 uersus in uetustissimo codice Altiuillarensis circiter ea tempora scriptos, e quibus que nunc aiebam, leuiori negotio intelliges ·

Ebo, Remense decus, presul, pastorque coruscus,
Doctor euangelicus, precelsi Regis amicus,
Hunc in amore Dei, Petrique in honore beati,
Librum iussit agi, plenus spiraminis alti, etc.
Hic preter commata uersus cuiuscunque consona, etiam finis unius uersus consonat cum fine alterius, unica tamen syllaba. Ita in musiuo adhuc superstite Basilice Ambrosiane Mediolanensis, quod  circiter annum 835 compositum fuisse, neque immerito, Puricellius censet, tetrastichon istud legitur:

 MARTINuS MORITuR, SED uITAE DONA MERETuR: TRISTATUR MuNDuS, ADIUBILATQUE POLuS. MORS SuA DIGNA BONO FERTuR CELEBRATA PATRONO, SPIRITuS AMBROSII DuM FAMULATuR IBI.

 Milonis quoque Elnonensis monachi uersus pari concentu elaboratos anno Christi 855 refert idem Mabillonius in Annalibus Benedictinis ad annum 872. uide etiam formulas XIu et Xu tomi II Capitular. Baluzii, pag. 565. Non ee quidem sunt formule, sed rhythmi duo, summam barbariem spirantes, atque, ut opinor, ab indoctis librariis mirum in modum deformati. [Supra uero commemoraui Notkerum Balbulum, cenobitam Sancti Galli, qui sub finem seculi noni, atque initium decimi, Sequentiarum librum edidit, ab antiquis laudatum, et a clariss. uiro P. Pezio part. prima tomi primi Thesaur. Anecdotor. nouissim. editum. Eiusmodi Sequentie (quas hymnos potius   rhythmica licentia composite sunt sub uariis metris. Unam ex iis seligo:

 Sancti merita
   Benedicti inclyta
   uerende sanctitatis,
   Ac monachorum presulis,
   Pro posse
   Atque nosse
   Organa nostra concrepent.
Nursia felix
   Tulit natum genitrix:
   Domina mundi Roma fouit alitrix.
   Hic ergo preuentus optimo
   Sancti Spiritus dono, etc.
Anno 812 finem uiuendi fecit idem Notkerus, cuius  epitaphium metricum Mabillonio debemus in Annalibus Benedictinis editum his uerbis:

 ECCE DECuS PATRIAE, NOTKERuS, DOGMA SOPHIAE, uT MORTALIS HOMO, CONDITuR HOC TuMuLO IDIBuS OCTONIS HIC CARNE SOLuTuS APRILIS, CeLIS INuEHITuR, CARMINE SuSCIPITuR.

 Plura eiusmodi nullus dubito quin haberemus, scripta longe etiam ante Notkerum, nisi tempus, cui tot pretiosa succubuere, leuia hec quoque nobis inuidisset. Unum illud San-Gallense cenobium celeberrimum, in quo Notkerus uixit, alia suppeditare hic potest ab Henrico Canisio edita, ac deinde in Bibliothecam Patrum illata. Illic hymnum legas  ab Hartmanno monacho compositum  cuius hi sunt primi uersus:

Cum natus esset Dominus,
   Turbatur rex incredulus
   Magi tulerunt munera,
   Quos stella duxit preuia
 Eodem ordine consonantium uocum procedunt reliqui. Sunt ibi et alii hymni, aliaque pemata eamdem uerborum texturam preferentia, aut eodem seculo IX aut X composita; ita ut iam abundet, unde eorum opinio male consuta nobis uideatur, qui ubi aliquid Leonini concentus audiunt, illud continuo ad seculum XI et subsequentia pertinere sibi persuadeant. Edidit quoque Canisius carmen  Salomonis episcopi Constantiensis, qui currente anno 895 florebat.

Eximie antistes, has accipe, Dado, salutes,
   Conscriptas tristi a Salomone tibi, etc.
In reliquis idem est artificium. Hisce iunge inscriptionem  positam Emme Francorum regine anno 954, quam profert Mabillonius nuper laudatus. Eius primos tantum uersus exhibeo:

SANGuINE CAESAREO IACET HIC EXCELSA PROPAGO, FRANCORuM POPuLO PRODITA DE KAROLO etc.

Quod si plura id genus epitaphia cupis, adi eiusdem  Mabillonii Analecta. Consule etiam Annales Treuirenses Broweri, qui multa affert seculis octauo, nono et decimo composita. Eodem autem seculo decimo floruit Frodoardus Remensis, qui in carmine de uita Sancti Columbani multos interserit uersus, eodem artificio elaboratos: quod et prestitit Rosuitha, incomparabilis eiusdem seculi sanctimonialis, in carmine  de gestis Oddonis. En duos tantum illius uersus:

 Postquam Rex regum, qui solus regnat in euum,
Per se cunctorum transmutans tempora regum, etc.
Finem uiuendi fecit anno Christi 993 sanctus Gebehardus Constantiensis episcopus, eique tunc positum fuit epitaphium, a Canisio et Surio relatum.

 DEBITA PARS TERRAE FALLENTIA TEMPORA SPERNE, ET MEMORARE uIAE, QuAM TESTATuR CINIS ISTE. GENTIS HONOR NOSTRAE IACET HIC, GENTIS DOLOR ATQuE; PRAEFUIT HUIC URBI, CUNCTO SED PROFUIT ORBI, etc.

 Adelmanni Scholastici Rhythmum alphabeticum, a prelaudato Mabillonio inter Analecta editum, supra  memoraui. Is ad seculum XI spectat, compositusque fuit circiter annum 1035. Tres uersus stropham conficiunt, ac singulorum finis simili syllaba constat, uti e prima stropha constabit:

Armonice facultatis adspirante gratia,
Refero uiros illustres, litterarum lumina,
Quos recenti recordatur mens dolore saucia, etc.
Consonas quoque uoces in fine rhythmorum inuenias, quos sanctus Fulbertus ante Adelmannum elucubrauit. Similem rhythmum circiter annum Christi 1075 Landulphus Senior, historicus Mediolanensis, procudit in fine libri primi Historie a me edite tomo Iu Rer. Italicar. Accipe priorem stropham:

Iesu Christe, splendor Patris, uia, ueritas et uita,
Omnium Redemptor pie, cunctorum equitas,
 Uniuersos qui te querunt tua replet caritas.
In primo uersu legendum est uita et ueritas. Eodem metro ceteri procedunt. Sed et idem Landulphus lib. III, cap. 16, refert cantilenam, hoc est rhytmum, super statum regis Alberti, in quo describendo non semel peccauit antiquus Librarius. uix dubito quin eiusmodi rhythmus confectus fuerit quo tempore ex regno Italie excidit Adelbertus, Berengarii II filius, Italie rex, id est circiter annum 962. Hos ibi animaduerte uersus, in eius contemptum more ueterum Romanorum Mediolani cantitatos:

Te, Alberte, decet nemus,
Et Ottonem manet decus.
Pro infamia Walperti
Te decet alga regni.
 Pro regina nunc Latina
Utere iam nunc marina.
Pro regali sceptro nostro
Fruere iam nauis rostro, etc.
Landulpho synchronus fuit Benzo, pseudepiscopus Albensis; qui precipue hisce rhythmis delectatus est in lutulento Panegyrico Henrici Iu Germanie regis, tomo primo Scriptorum Rer. Germanicar. Menkenii. Et sane eodem seculo XI ita homines capiebantur harmonia eiusmodi uersuum consonantium, ut pauci numerarentur Musis addicti, qui carmina sua hocce, ut putabant, ornamento destituta uellent. Cuius  consuetudinis testem luculentum dabo Othlonum, Monachum Sant-Emmeramensem, cuius Opera euulgauit  supra laudatus P. Pezius part. II tomi III Thesaur. Anecdotor. Nouissim. Florebat monachus iste anno Christi 1050 et post se carmina complura reliquit, in quibus plurimos uersus consonantes inuenias. Is autem in carmine De doctrina spirituali in hec uerba loquitur:

Porro quod interdum subiungo CONSONA uERBA,
Que NuNC MuLTORuM nimius desiderat uSuS,
Hoc quoque uerborum plus ordine conuenienti,
Insuper ANTIQuA de CONSuETuDINE feci.
Ut uides, consona uerba apud ueteres appellabantur que nunc nobis rime dicuntur; atque eiusmodi peseos currente seculo XI antiqua erat consuetudo. Quare nil mirum si subsequenti seculo XII familiare in Italia quoque idem studium fuerit Musarum cultoribus.  uide Donizonem, qui anno 1115 pema contexuit de uita comitisse Mathildis. Animaduerte quibus uersibus Guilielmus Apulus librum quintum de Northmannis concludat. uide etiam anonymum, qui circiter annum 1127 pema struxit de excidio urbis Comensis: uti et Radulphum Cadomensem, cui Gesta Tancredi principis debemus, circiter eadem tempora metro ac prosa conscripta: denique Godefridi uiterbiensis Pantheon, et Gaufredi Malaterre Historiam Siculam, que omnia complectitur Collectio mea Rerum Italicarum, precipue tomo u. Legas quoque uelim rhythmos quosdam, a uenerabili Petro Cluniacensi abbate circiter annum Christi 1130 compositos, in quibus eumdem uocum concentum inuenias. Pretereo innumera alia cum metra, tum  rhythmos, eodem artificio elaborata, mihique e monumentis seculi IX, X et subsequentium collecta, ne nimius sim.

Nihil tamen dissimulandum. Pleraque ex his carminibus, rhythmicis aut metricis, eo tantum artificio constant, ut unica syllaba in medio uersu adhibita sonum reddat similem syllabe claudenti, aut par tantum syllaba duorum uersuum finem occupet. Cum uero, ut supra innui, singulari fortassis appellatione Leonini uersus ii dicerentur in quibus gemine syllabe longe, aut tres, si penultima breuis foret, sono equali sibi responderent in medio et fine uersus, aut  in fine duorum uersuum: dubitatio adhuc superesse potest sitne huius artificii inuentio aut perfectio tribuenda Leoni Parisiensi pete, qui circiter annum 1190 floruit. uerum quonam iusto titulo in Leonem hunc transferenda sit eiusmodi gloria non uideo, quando tot alii mihi occurrunt qui ante eum metra aut rhythmos pari condidere artificio. Nam quod est ad singulares uersus consonis uocibus contextos, in iis pangendis Leonem plurimi precessere. Et primo quidem Italia ipsa nobis continuo exhibet magistrum Moysen Bergomensem, auctorem carminis De laudibus Bergomi, a me editi tomo u Rer. Italicarum. Scribebat ille circiter annum Christi 1120, atque is sane in fine uersuum consectatus est duarum syllabarum perennem concentum. Ita suum exorditur  pema:

Alme Deus rector, qui mundi frena gubernas,
Nec sinis absque modo sedes fluitare supernas, etc.
Eodem pede procedunt reliqui uersus. Sed et antiquiores sunt quos in honorem sancti Lulli episcopi Moguntini Wilielmus Malmesburiensis lib. primo De gest. reg. Angl. circiter annum 1127 scribebat se a pueritia audisse; uidelicet:

Antistes Lullus, quo non est sanctior ullus.
Pollens diuina, tribuente Deo, medicina,
Occurrit morbis, ut totus predicat orbis.
uetustissimus quoque uersus est, quo usi sunt non pauci e Germanicis imperatoribus in suis sigillis. Exemplum dabo petitum ex autographo diplomate  quod in suo tabulario asseruat capitulum canonicorum Lucensium.


Diploma Conradi I Augusti, quo priuilegia confirmat canonicis Lucensibus, anno 1038.

In nomine sancte et indiuidue Trinitatis. Chuonradus, diuina fauente clementia, Romanorum imperator Augustus. Quia decet imperialis magnificentia loca sancta ditare atque uenerari, et omnibus Christianis de animabus suis curam atque sollicitudinem gerere, ideo dignum duximus modo in presenti sanctissimi Martini episcopi locum Luce situm in aliquo locupletare, ut et ipsis, pro quibus donatum est, ad refrigerium, et nobis ad remedium proficiat sempiternum. Quapropter considerantes nos hoc, et in  animo uoluentes, prece et admonitione dilecte coniugis nostre, simulque consortis nostri regni Gisle, confirmamus predicto sancto Loco, sicuti olim Ugo, Lotharius, atque primus Otto, et secundus, ac tertius, nec non Heinricus, precessores nostri reges et imperatores pro remedio animarum Adelberti marchionis et Berte comitisse, nec non et suarum,  dederunt beato Martino pontifici, ecclesieque sue site Luce, suisque fidelibus, etc.


Signum domni Chuonradi serenissimi imperatoris Augusti.

Kadelohus cancellarius uice Herimanni archiepiscopi et archicancellarii recognouit.

Datum uII Kalendas Martii, anno Dominice incarnationis 1038, indictione uI, anno domni Chuonradi regni XIu, imperii XIII

Actum ad uiam uenariam in comitatu Lucensi, feliciter. Amen.

Non in medio, sed in extremo latere membrane pendet bulla plumbea, in cuius antiqua parte uisuntur imagines duorum uirorum, altera quarum manu tenet pomum, altera sceptrum, et inter illas leguntur  he littere

    H
    E
    N
    R
    I
    C
    u
    S
    REX


In circuitu uero CONRADuS DI G&Rbar;A IMP&Rbar; AuGuSTuS. In postica effigies Rome sculpta uisitur cum hoc uersu:

ROMA CAPuT MuNDI REGIT ORBIS FRENA ROTuNDI.

 Sed et Robertus abbas Sancti Remigii, qui Historiam Hierosolymitanam circiter annum 1110 litteris consignauit, editam tomo primo Gestor. Dei per Franc. similibus uersibus prosam suam interspersit, quorum pars in margine, pars in ipso textu legitur. Nonnullos profero:

Nec leuiter tactus Raynaldus, apostata factus,
   Abiurando Deum, se probat esse reum.
Quid faceret Turcus, populusque per omnia spurcus?
Ni sua terga daret, quo uenerat et remearet.
Ita et Gaufredus Malaterra, qui circiter annum 1099 Historiam Siculam scripsit, editam tomo u Rer. Italicar., pares uersus nobis exhibet lib. III, cap. 23. Hos paucos audi:

 Nec nimis hoc culpo, quamuis hic talia sculpo.
Nec prohibens uito; cum fiat iuncta marito,
Diligat et iuste fedus seruando uenuste.
Nam quos lex iungit, sententia nulla repungit, etc.
Sed et tumulo Beatricis ducisse Tuscie, anno 1076 uita functe Pisis, positum fuit hoc Epitaphium:

 QuAMuIS PECCATRIX SuM DONNA uOCATA BEATRIX IN TuMuLO MISSA IACEO QUAE COMITISSA.

 Ita carmen in Iuonem Dionysianum abbatem, anno 1094 interfectum, edidit clarissimus Mabillonius, in quo prior uersuum pars subsequenti respondet. Paucos tantum seligo:

 Qui nondum norat, sub quale caribde laborat
Occultans illa fiat damnata fauilla:
Et ceu scintille stipularum corruat ille, etc.
 Pariter in eius epitaphio legitur:

IuO GRAuIS SORTE, CRuDELITER OBRuTE MORTE, QuEM TEGIT HAEC PETRA, FELIX HABEARIS IN AETHRA, etc.

 Ad hec in dissertatione XXXuII, De hospital., euulgaui fundationem brephotrophii factam Mediolani a  Datheo archipresbytero anno Christi 787. Duo uersus in illius edis pauimento inscripti leguntur:

 SANCTE MEMENTO DEuS, QuIA CONDIDIT ISTE DATHEuS HANC AuLAM MISERIS AuXILIO PuERIS.

 Prestare non possum anno eodem 787 hosce uersiculos fuisse illic scriptos: attamen uerba illa iste Datheus uiuentem illum indicare uidentur. Quod ubi statuas, iam tenes, quantam antiquitatem preferant uersus, quos nunc Leoninos appellamus. Ita antiquissimi  erunt, sed temporis nota carentes, uersus in musiuo scripti, quos Panuinius legebat in claustro monasterii Lateranensis exesos iam atque cadentes:

 CANONICAM FORMAM SuMENTES, DICITE NORMAM, QuAM PROMISISTIS, HOC CLAuSTRuM QuANDO PETISTIS.

 Reliqua eodem concentu continuantur.

Pluribus congerendis tempero. Ad alteram uersificandi rationem quod attinet, uidelicet statuendi consona uerba in fine geminorum uersuum, neque hic desiderantur exempla longe ante Leonis Parisiensis etatem. Profecto circiter annum 1055, hoc est centum annis et ultra priusquam Leo ille nomen suum Parnasso daret, uersus in Italia conficiebat celebratissimus uir sanctus Petrus Damiani, postea Ostiensis episcopus. Atque ex eo habemus multa carmina, hymnos et rhythmos uarii metri, eaque fere cuncta consonis uocibus contexta. Sed potissimum considerandus nobis est eius rhythmus super Salutatione angelica, num. 63, in quo perfecti Leonini uersus occurrunt.

   Aue, Dauid filia, sancta mundo nata
    uirgo prudens, sobria, Ioseph desponsata,
   Ad salutem omnium in exemplum data,
   Supernorum ciuium consors iam probata.
Maria, miseria per te terminatur,
   Et misericordia per te reuocatur, etc.
Audi et eius carmen 64, ad eamdem sanctissimam uirginem:

O miseratrix - o dominatrix - precipe dictu,
Ne deuastemur - ne lapidemur - grandinis ictu, etc.
Hec uideant qui contendunt maiores nostros a prouincialibus didicisse usum consonantium uocum, Mabillonius quoque in Annalibus Benedictinis epitaphium prodidit, adhuc marmore insculptum, Alberti abbatis Miciacensis, qui anno 1036 nature debitum soluit, non absimili uocum collocatione distinctum:

 HIC IACET ALBERTuS,. QuONDAM REGALIA SPERNENS, PRuDENS ATQuE PIuS, TANTuM CeLESTIA CERNENS, MuNDI DIuITIAS CuM REGALI DITIONE GEMETICA PRIMAS SPREuIT PRO RELLIGIONE, etc.

 Florebat anno 1095 Baldricus Andecauensis abbas, cuius carmina edidit du Chesnius tom. Iu Scriptor. Franc. In his quedam concentum uocum in fine uersuum exhibent. Primi epigrammatis bini uersus sunt hi:

In rotulo multi cum sollicitudine quadam
Dicendi seriem semper metantur ab Adam, etc.
Ita in carminibus de morte Mathildis abbatisse Condomensis anno 1012 compositis, et a supra laudato Mabillonio tomo quincto Annal. Benedictinor. euulgatis, idem concentus occurrit:

Si lacryme cuiquam celestia regna pararent,
Defunctum quemquam si carmina nostra iuuarent, etc.
 Floruit eodem seculo Christi undecimo Gualdo Corbeiensis monachus, qui uitam sancti Anscarii episcopi Hammaburgensis metro contexuit, editam a Lambecio. Is in prefatione lusit uersibus eadem finali consonantia distinctis. En exordium:

Dulce tuis, Alberte, decus, iubar igniuaporum,
Ecclesie turris, regni diadema decorum,
Gloria pontificum, regum uenerabile numen,
Quod tibi mater init Corbeia, sume uolumen, etc
uide etiam epitaphium beati Lanfranci, archiepiscopi Cantuariensis celeberrimi, a sancto Anselmo itidem archiepiscopo circiter annum 1089 compositum. En primos uersus:

 ARCHIEPISCOPI NON DIuITIAS NEC HONORES LANFRANCuS SuBIIT, SED CuRAS ATQuE LABORES. NATuS IN ITALIA, PAPIENSI DE REGIONE, CIuIBuS EGREGIIS, ET HONESTA CONDITIONE, etc.

 Rhythmos quoque Petri abbatis Cluniacensis nuper memoratos uide. Inter ceteros unum commemoro

De resurrectione Domini, in quo hi uersus:
 Lumen clarum - tenebrarum - sedibus resplenduit,
Dum saluare - recreare - quod creauit uoluit:
Hinc Creator, - ne peccator - moreretur, moritur.
 Cuius morte - noua sorte - uita nobis oritur, etc.
Est ibi et alius rhythmus similis in honorem Matris Domini, sub nomine prose editus. Hec autem circiter annum Christi 1130 scripta fuere. Ita Ioannes Seueranus in libro Memorie sacre di Roma, pag. 314, inscriptionem refert anno 1128, positam Ioanni de Crema cardinali in titulo Sancti Chrysogoni, cuius ecce uerba:

O BONE SALuATOR NOSTRAE SALuTIS AMATOR, FILI CHRISTE DEI, PARCE REDEMPTOR EI,

Et apud Canisium Antiquar. Lection. tom. III part.  II, nouiss. editionis, carmina leguntur Metelli Tegerseensis monachi, qui anno saltem 1160 floruit, hoc est, ante Leonem, siue Leonium Gallum. Ibi Rhythmici uersus complures. Paucos audi:

Laudabunt alii clarum genus: ac mihi lene
   Christi iugum dat uerba Camene.
Syderee patrie ciues abolere studebat,
   Per quos pacem rebus habebat.
uiuebat scintilla tamen, frigente fauilla,
   Tandem mota procul micat illa, etc.
Sed longe ante hec tempora compositi uidentur non absimiles duo uersus, qui Capue adhuc leguntur:

 HOC PIuS ANTISTES, CLERI LuX, OTTO PARAuIT, ECCLESIAEQuE PATER, RES, MORES AMPLIFICAuIT.

 Si referenda inscriptio est ad Ottonem Capuanum episcopum, quem sub finem seculi noni floruisse Ughellius opinatur, iterum confirmatam uides huiusmodi uersuum antiquitatem. Ita Mabillonio teste in  Annalib. Benedictin. ad annum 707 in theca argento contecta ubi collocate uidentur anno Christi 946 reliquie sancti Hidulfi episcopi, hi uersus legebantur:

 QuORuM MuNERE SuM TALI uESTITuS HONORE DIGNI REDDANTuR DIuINO SEMPER AMORE.

 Ita in fine Chronici Centulensis apud Dacherium in Spicilegio Hariulphus eius Historie auctor, anno 1088 carmen subiunxit, cuius en primos tantummodo uersus:

Toto corde meo te, Centula mater, amaui,
Traditus a puero, mea sub te colla ligaui, etc.
Reliqui eodem uocum contextu procedunt. Consule etiam, si lubet, Wilielmum Malmesburiensem, qui carmen profert in Aethelstani regis honorem conditum, longe antea quam Leo Parisiensis nasceretur. Illius specimen habeto:

Regia progenies produxit nobile stemma,
Cum tenebris nostris illuxit splendida gemma, etc.
 uide etiam Radeuicum lib. II, cap. 2, De Gest. Friderici I, uti et Henrici Huntiudoniensis Histor. Librum quintum, et Scholam Salernitanam, et Godefridum uiterbiensem, et carmen a me euulgatum in Chronico Casauriensi, part. II tomi II Rer. Italicar, pag. 785, uti et prefationem cl. uiri P. Pezii in Thesaur. Anecdotorum. Sed in primis recole que antea protuli e uetustissimo Antiphonario Benchorensi; nichil enim ibi desideratur ad Leonine cantilene metrum absolutum. Antiquitatem insuper artificii huius longe maiorem, quam uulgo credatur, confirmabit hymnus Hartmanni, monachi San-Gallensis, tomo XXuII Bibliothec. Patrum, pag. 517. Iam predixi floruisse illum anno 870.


 Tribus signis,
   Deo dignis,
   Dies ista colitur.
Tria signa
   Laude digna,
   Cetus hic persequitur.
Stella Magos
    Duxit uagos
   Ad presepe Domini, etc.
Eumdem concentum uocum cetere strophe reddunt. Alia monumenta ueterum eiusdem generis pretereo, dicturus tandem me uix assequi posse cur Leo Parisiensis peta, qui circiter annum Christi 1190 floruisse dicitur, Leoninos uersus excogitasse credatur, quando tot longe antiquiores habemus qui rhythmos et metra condidere eodem ipso consonarum uocum artificio ac tinnitu. Certe a sententia Papebrochii discedendum, qui ad diem XIX Maii in uita sancte Pudentiane et Praxedis uersus rhythmicos in ecclesia Sancte Pudentiane reiicit ad tempora Innocentii  II pape, circiter annum 1130, hanc rationem subiiciens: Nam Leoninorum uersuum initium nemo eruditus fecerit seculo XII antiquius. Alia erit in posterum, ut opinor, eruditorum opinio.

Atque hec de rhythmica ueterum pesi. Nunc ad originem peseos Italice uulgaris me conuerto. Nullus dubitandi locus est quin pesis a uulgarium linguarum petis adhibita, natiuitatem suam debeat antiquorum rhythmice. Neque enim uulgares lingue, Italica uidelicet, Gallica, Hispanica, etc., in contexendis uersibus spectant ullam syllabarum quantitatem, siue prosodiam: quod ab antiquis Grecis et Latinis factum est. Et quamuis Italica lingua duo uerborum genera preferat, breuia nempe et longa, attamen hec uocum quantitas in penultimis tantum  syllabis sistit, si uerba sint trisyllaba, etc.; ac preterea nulla harum breuium aut longarum ratio habetur, nisi quantum exigat uocum collocatio ad uberiorem aurium uoluptatem in uersu audiendo. Recentiorum ergo carmina nichil aliud sunt quam rhythmi; et quemadmodum plurimi ex antiquis rhythmis numerum tantummodo pedum seu syllabarum,  non uero temporis obseruationem querebant; satque artifici in iis conficiendis erat demulcere auditorum aures quodam concentu, erumpente ex una dispositione ac paritate pedum in singulis uersibus, idem quoque a uulgarium linguarum petis factum fuit. Quare cum primum Itali, Galli, etc., condere uersus ceperunt, propria uulgari lingua utentes, hosce appellarunt rhythmos, que uox apud Italos, Gallos, Anglos aliosque populos, leui mutatione facta, appellata fuit, et adhuc appellatur rima. Non me fugit per uocem hanc rima non a recentioribus tantum, sed et a quibusdam antiquis Italice lingue scriptoribus significari , seu similiter cadens, quo potissimum suos uersus uulgares quoque pete ornare consueuerunt. uerum ex  institutione sua rhythmus, seu rima, ceptus est nominari integer uersus uulgaris, seu carmen, atque pema, ad imitationem rhythmorum Latinorum lucubratum, de quibus hactenus egimus. Hac de causa Petrarcha cecinit:

uoi, ch' ascoltate in Rime sparse il suono.
Nam, ut supra ex Othlono uidimus, similiter cadens olim appellabatur consonum uerbum, seu consonantia uocum, ut Antonius de Tempo testatur. Scriptoris huius librum adhuc luce carentem, et in bibliotheca Estensi ac Ambrosiana asseruatum, ego iam dudum memoraui lib. primo, cap. 3, De perfect. pesi Italic., cuius hic titulus: Summa artis rhythmici uulgaris dictaminis, composita ab Antonio de Tempo, iudice, ciue Paduano, ad illustrem principem Albertum de la Scala. Anno Domini 1332. Ac proinde is carmina Petrarche sua lucubratione precessit. Is ergo rhythmorum uulgarium septem genera enumerat, sonetum, ballatam, cantionem extensam, etc. Ex quo uides carminibus ipsis nomen rhythmi inditum fuisse. Rursus ille scribit in rubr. I: Rhythmus uulgaris est genus quoddam dictaminis, etc. Litteralis rhythmus  secundum grammaticos est consonans paritas syllabarum, certo numero comprehensarum. Et eadem dispositio cadit in quolibet uulgari rhythmo, precipue in motu confecto, etc. Infra subdit: Quilibet rhythmus habeat saltem unam consonantiam cum dictione, que habeat diuersum significatum, etc. Sunt ibi tamen et alia loca in quibus  rhythmi uox idem significare uidetur ac nobis rima. Sed quandonam, et apud quos nata Italica pesis? Omnium eruditorum calculo iam firmatum est, primos in Italia Siculos uulgarem linguam, Italicam nimirum, usurpasse ad condendos uersus. Que omnium uetustissima pemata Italice lingue supersunt, Siculis petis tribuuntur. Insuper Petrarcha in Triumph. Amor., cap. 4, Italicos petas recensens, commemorat i Siciliani,

Che fur gia primi, e quiui eran da sezzo.

Unde uero Siculi hauserint uersuum ac pematum uulgarium formam, usumque consonantium uocum, antea disputatum est inter Italicos eruditos. Ioannes Marius Crescimbenius, cui supra ceteros lucem  suam debet historia Italice peseos, in Comment. tom. prim., cap. 2, ueluti rem euidentissimam statuit, Siculos a prouincialibus petis, quorum uitas Nostradamus scriptas reliquit, utpote qui antea floruere, uniuersam peseos economiam fuisse mutuatos. Et reuera prouincialium carmina fere omnia complectitur pretiosus Estensis bibliothece codex manu exaratus anno 1254, eosque nouimus scripsisse uersus ab anno 1110 usque ad eumdem annum, cum contra Italicorum petarum uestigium uix post annum Christi 1200 nunc inueniamus, atque eorum preterea pauculi uersus, incompti omnino ac rudes, nascentis peseos infantiam prodant. Clarissimus autem Fontaninius in lib. primo De eloquent. Italic., cap. 7 et sequent., ostendit, Brunetti  Latini auctoritate fretus, uulgarem Prouincialium seu Francorum linguam anno 1260 fuisse la più diletteuole e la più comune, che tutti gli altri linguaggi; ac propterea illius sententia est non solum ex ea lingua Italos deriuasse artem rhythmorum uulgarium, sed etiam che la lingua Prouenzale in realta fu madre in gran parte dell' Italiana dopo il secolo undecimo. Equidem suspicor Fontaninium neminem tam enormi sententie consentientem habiturum, quanquam et uarchius censuerit, Prouincialium linguam matrem magna ex parte fuisse Italice post annum 1200. Neque enim tam sero emersit, statumque accepit Italica lingua: imo hec a Prouincialibus nonnisi pauca uocabula accepit, uti iam palam factum est supra in Dissertatione XXXII de Origine  Lingue Italice. Et quanquam multas uoces ex Francorum aut Prouincialium lingua in Italicam migrasse daremus, non propterea iura matris illi tribuenda forent. Huetius ipse, uir spectatissime eruditionis, licet Gallus, in lib. De origin. fabular. Romanens, nostros ridet quod nimia liberalitate multas lingue nostre uoces Prouincialibus ueluti acceptas referant, quas tamen cum illi tum non Latio debemus. Exempla et ego attuli in notis ad carmina Italica Petrarche. Denique eos etiam improbauit Dantes Aligerius in Conuiuio, qui Prouincialium linguam Italice preferebant. Ceterum quod est ad Italicorum pesim, non abs re Marius Equicola, Petrus Bembus, Speronius, Sansouinus, atque,  ut alios omittam, prelaudati Crescimbenius et Fontaninius arbitrati sunt, originem istius a Prouincialium imitatione esse omnino arcessendam. Liceat tamen et mihi addere: id quidem ueri simile, minime uero certum esse. Iam produxi lib. primo, cap. 3, Della perfetta pesia, uerba Petrarche, que rursus hic consideranda ueniunt. In prefatione ad epistolas suas familiares de libris a se compositis ille agens, rhythmos etiam uulgari lingua a se lucubratos hisce uerbis describit: Pars mulcendis uulgi auribus intenta, suis et ipsa legibus utebatur. Quod genus apud Siculos  non multis ante seculis renatum, breui per omnem Italiam ac longius manauit: apud Grecorum olim ac Latinorum uetustissimos celebratum; siquidem et Romanos uulgares  rhythmico tantum carmine uti solitos accepimus. Hec Petrarcha circiter annum Christi 1360 scribebat: que Ludouico Casteluetro Mutinensi in Additament. ad lib. primum Pros. Bembi iam diu animaduersa, persuaserunt, immerito obtrudi Prouinciales petas tanquam parentes aut magistros Italice peseos. Et ea quidem sibi opposuit Crescimbenius; sed quamuis multa commentatus fuerit, nemini hactenus uideatur debilitata nedum confossa Casteluetri sententia. Nam quod nulla Siculorum carmina uulgaria habeamus ante annum 1200 scripta, nequaquam inferendum est nulla reapse composita ante annum illum fuisse. Quot enim et quanta nobis eripuerit tempus, is tantum ignorat qui hospes in eruditione prorsus est, ut omittam, plura condi potuisse que  titteris minime fuerint consignata.

Perspectissimum uero Petrarcha habuit, utpote per annos complures in Prouincia uersatus, quot petas ea regio tulerat, quoque tempore ii floruere. Nihilo tamen secius, non ab iis Siculos didicisse artem rhythmorum scribit, sed potius a Latinis et Grecis, apud quorum uulgus in usu olim fuisse Rhythmos ipse Petrarcha acceperat. Cur nos affirmemus, quod is longe propior Prouincialium petis, et inter patres Italice peseos numeratus, ignorauit? Ac precipue cum Leonardus Arretinus in uita Dantis  scripserit ex ipsius Dantis uerbo: Rhythmorum uulgarium Italicorum artem circiter annos centum quinquaginta ante eumdem Aligerium originem habuisse. Epocha ista in eos ipsos annos conuenit, quibus et Prouincialium petarum primi floruere. Quid? quod et idem Crescimbenius part. II, libri II Commentar. auctor est, Tuscie non defuisse uulgares petas anno etiam 1200. Cum uero Etruscis, Petrarcha teste, preiuerint Siculi, reliquum est ut quo tempore Prouincialium pesis uigebat, Siculorum quoque pesis usitata apud uulgares fuerit: ac proinde ueritate niti, quod Petrarcha ait, uidelicet rhythmorum artem apud Siculos non multis ante seculis  renatam fuisse. Neque iniuria subdit ille, Siculos e Grecis atque Eatinis id  genus peseos didicisse, cum antea conspexerimus familiares fuisse cum Grecis tum Latinis rhythmos, ac preterea uocum consonarum usum, quas nunc rime nuncupamus, sera antiquitate commendari. Apud ipsos Siculos, seculo duodecimo decurrente, eiusmodi uersus a Latinis petis excultos, paucis ostendam. Rogerio I inclyto Sicilie et Calabrie comiti, qui anno 1101 nature debitum soluit, tumulus hac epigraphe ornatus Mileti positus fuit, Roccho Pirro teste in Chronolog. reg. Sicilie:

 LINQuENS TERRENAS, MIGRAuIT DuX AD AMeNAS ROGERIuS SEDES, NAM CeLI DETINET AEDES.

 Par est epitaphium Raynaldi comitis, anno 1126 rebus humanis exempti, apud eumdem Pirrum in  Notitia Catanens. Ecclesie. Ita Guilielmi I regis sepulcro, anno 1170 inscriptio hec incisa est:

 HIC TuA ROGERI DuX QuONDAM TEMPORE PATRIS OSSA TENET TuMuLuS, TuMuLO CONTERMINA MATRIS, uNDECIES CENTuM DECIES SEX, BIS MAGIS ANNO, MIGRANS POST CHRISTuM NATuM SuB HERODE TYRANNO, etc.

Reliqui uersus eodem rhythmo procedunt. Similis est inscriptio anno 1183 posita Margarite regine:

HIC REGINA IACES REGALIBuS EDITA CuNIS, MARGARITA, TIBI NOMEN QuOD MORIBuS uNIS, etc.

 Nihil ergo opus fuit Siculis Prouincialium discipline sese tradere, ut artem contexendi uersus edocerentur.

 Atque hic addendum est non Latinos tantum et Grecos rhythmici carminis exempla Siculis prebuisse, ut Petrarcha erudite animaduertit, sed alios quoque populos in hac arte eisdem et reliquis Italis facem ministrare potuisse. Nam ultra duo secula sub Saracenorum Arabum iugo Sicilia gemuit ad annum usque 1060, quo Messana eis erepta est. Anno autem 1091 integra insula in principum Northmannorum ditionem uenit. Atqui certum est Arabes quoque delectatos rhythmicis uersibus, quos in morem nostrorum consonantibus uerbis terminabant. Sunt apud eos antiquissima carmina que adhuc fidem rei faciunt. Idque uel ipsius Maumetis temporibus familiare fuit; nam testante Marraccio in Prodromo, ubi de Alcorano agit, cap. 2, impii illius libri signa, siue uersiculi, in rhythmum desinunt,  qui ut plurimum consonans est, uocali affecta, cum una ex tribus quiescentibus precedente, ut una, ina, ano, etc. Usque adeo id certum est, ut eruditissimi  Huetii in libr. De origin. fabular. Romanens. sententia fuerit, nos ab Arabum populo accepisse artem rhythmandi, hoc est, consonantium uerborum usum in uersibus, ex quo uidelicet nefanda gens meliorem Hispanie partem iugo suo premere cepit: quod ineunte seculo octauo contigit. Eadem quoque seculo nono sedem fixit in Sicilia atque Calabria. In numera dixi adhuc existere Arabice gentis carmina; idque etiam Derbelotius nos docuit. Imo Spanhemius auctor est petis illis non inuentione tantum, sed et numero pematum ac uersuum copia ab eis scriptorum, quemlibet alium populum longe concedere. Et profecto mihi perquam uerisimile uidetur nos posse non temere Arabum populo acceptam referre artem rhythmicam, siue usum consonantium uocum in fine uersuum, quando eruditi testantur  antiquissimum esse apud eam gentem rhythmandi morem, quem adhuc retinent, et celebre fuit olim eorum nomen e litterarum studiis, multumque commercii eis erat cum Europeis, ac precipue Italis. Fortassis et ab eis accepimus uarias uersuum formas, quas describit Agapitus a ualle Flemmarum ordin. Minor. in libello De arte metrica Arabum. Preter alios eius gentis libros in hanc rem celebris est tractatus Bader Aladini Damamiani principis petarum apud Arabes, qui accurate de usu rhythmorum scripsit. Antiquis uero seculis post abactum ex Italia Grecorum imperium, Arabum doctrina tanto Italis in honore fuit, ut ii precipue litterarum magistri censerentur; quod et commemorandum mihi erit infra in Dissertatione XLIu de litterarum fortuna.  Addo non leuem nobis suspicandi causam preberi, Arabes a uetustissimo populo Iudaico rhythmorum artem et usum edoctos fuisse. Supra uidimus dicterium mulierum Hebrearum in Saul causa uictorie a Dauid relate. Ibi consonantia uocum. Hac de re disputatio proxime preteritis annis uiguit inter doctissimum uirum Blasium Garofolum, ac alios eruditos. Quod noui, Augustinus Eugubinus, Meibomius, Ludouicus Capellus, Clericus, Huetius, et alii sensere, Iudeos ab antiquissimis seculis concentum hunc uerborum usurpasse in suis carminibus, hymnis, et canticis. Quid? quod Fourmontius u. cl. Parisiis anno 1714 dissertationem edidit in eadem urbe typis impressam tom. uI Mémoires de l'Académ. des Inscriptions. Ibi pag. 160 multa eruditione  ostendit, in peticis libris ueteris Testamenti eiusmodi concentum in fine uersuum occurrere. Exemplis parco.

Que ubi statuamus iam patet consonantium uocum usum in uersibus, supra quam uulgo credatur, longe antiquissimum esse, utpote qui a Iudeis in Syros et Arabes fluxisse uidetur. Deinde ex Arabum gente ueri uidetur simile ipsos Occidentis populos artem hanc didicisse, nisi eamdem a populis septentrionalibus antea didicerint. Nam et ad illos in hisce inuestigandis oculos conuertamus oportet. Certe post Arabes imperium Sicilie arripuere comites, duces ac reges Northmanni: gens nempe e gelido Septentrione olim in Galliam, ac demum in Magnam Britanniam, Apuliam atque Siciliam effusa,  dominatione iis in locis fortissime constabilita. Ad annum usque 1094 Northmannorum regum potentia ac sedes apud Siculos perdurauit. Ab hoc autem  populo ediscere etiam licuit Siculis, quando consentire nolimus, ab Arabica gente eos accepisse uulgarium carminum artem. Rhythmorum profecto uulgari lingua conditorum apud gentes septentrionales antiquior est usus quam Prouincialium et Italorum. Ostendunt Germani Euangelia rhythmis Theotiscis e Latino reddita per Otfridum monachum circiter annum 880; que cantica breuibus uersiculis in uoces consonantes desinentibus constant. Alia quoque eiusdem generis pemata ille procudit, que adhuc mss. seruantur in antiquissimis codicibus Cesaree uindobonensis bibliothece ac uaticane, imo typis etiam eneis a Ioanne Schiltero tradita prostant. Sunt et alia apud Danos, Suecos ceterosque Germanos eius generis uetustissima carmina.  Georgius itidem Hickesius, inter Britannos summe uir eruditionis, in Thesaur. linguar. ueter. septentrional. quanquam scribat, in antiquissimis Anglo-Saxonum pseudo-rhythmos, hoc est le rime, minime reperiri: attamen cap. 24 Grammatice Anglo-Saxon. specimina affert carminum, que ipse semi-Saxonica appellat, ubi similiter cadens occurrit, quale a nobis in fine uersuum usurpatur. Usserius quoque cap. 17, pag. 450, Antiquitat. Britann. eccles., ex uita beati Albei hec affert: Inde sanctus Patricius, archipontifex et patronus totius Hibernie, uersum sequentem Scotica lingua, quasi quoddam oraculum legis uigorem habens, cantauit. Quem uersum familia Sancti Albei et familia Sancti Declani noluerunt pro se uel rhythmice, seu metrice in Latinum uerteremus;  sed maioris auctoritatis ei conciliande gratia, illum proprio et genuino, quo pronuntiatum et compositum est a sancto Patricio, idiomate, pro dignitate proferemus in medium. Ita Scotice canitur ille uersus:

Ailbe umal, Patric Muman, mo gach rath
Theclan Patric Nandeisi, ag theclan go brath
Ad hec Mabillonius tom. III Annal. Benedictinor., pag. 684, producit rhythmum Teutonica lingua confectum, in quo eumdem uocum concentum inuenies. Hec profecto, ultra quam multi sint opinati, rhythmorum uulgarium antiquitatem oppido seram euincunt. Franci ipsi, antequam Prouincialium petarum celebrata cohors emergeret, eiusmodi uersus elucubrasse uidentur. Buleus in Histor. Uniuers,  Paris. refert epitaphium Gallicis rhythmis Frodoardo Remensi historico positum, qui anno 965 finem uiuendi fecit. Duos tantum uersus delibatos inde accipe:

 uEQuIT CASTE CLERC, BON MOINE, MEILLEu ABBÉ, ET D'AGAPIT LY ROMAIN FuT AuBÉ, etc

 Idem Mabillonius in Act. Sanctor. Benedictin., Seculo u, hos uersus non longe ab illis temporibus scriptos et ipse arbitratur. Apud eos sit fides. En ergo unde alteram normam uulgarium rhythmorum haurire potuerint Siculi, ex Northmannis uidelicet Sicilie ipsi imperantibus, aut ex aliis Germanie populis, antequam pete in Prouincia famam suis carminibus sibi quererent. Francorum autem ac  Germanorum, adde et Britannorum mores et linguam Northmanni probe edocti, hunc etiam peseos usum in Siciliam inuexisse non immerito credantur. Quantopere uero eiusmodi rhythmis oblectatus fuerit circiter annum Christi 1100 Gaufredus Malaterra, patria Northmannus, sed nouiter factus Siculus, supra innui.

 Ad uulgarium Italicorum carminum formam quod attinet, ne hanc quidem necesse fuit ut Siculi ceterique Italici a Prouincialibus petis mutuarentur. Crescimbenius lib. primo Histor. uulgar. peseos scripserat: Egli è chiara cosa, che l'endecasillabo uolgare uenne in Italia della Prouenza. uerum ipse, re diligentius inspecta, ab eiusmodi opinione discessit in Commentar. lib. primo, cap. quinto, ubi diserte fatetur se quoque agnoscere Italicorum uersus ex imitatione Latinorum processisse. Id uero ante illum erudite adnotarat noster Casteluetrus et Iacobus Mazzonius lib. II, cap. 33, in Apolog. Comed. Dantis. Addo ego non e metris tantum perfectisque Latinorum uersibus deriuari potuisse Italicorum formam, sed etiam ex incomptis rudibusque  eorum rhythmis. Iam supra ostendi, et nullo negotio luculentius ostendere rursus possem, rhythmos Latinos fuisse compositos tetrasyllabos, pentasyllabos, etc., eosque longe ante tempora petarum Prouincialium. Sed iam satis superque Dissertatio ista excreuit. Quare unum persequar, uersum uidelicet hendecasyllabum, quo potissimum Italica pesis delectatur, preterquam quod apud Grecos et Latinos occurrit, a rhythmopeiis etiam ac metricis petis excultum fuisse, dum barbarica tempora fluerent. Inter Opera Walafridi Strabonis, cuius est fama celebris inter scriptores seculi noni, legitur eiusdem pia oratio, e qua nonnullos uersus decerpo:

O rerum Sator omnium tremende,
Dum penas crucis innocens luisti;
 In quo nil nisi repperis ruinam, etc
In his non tantum pedes, sed et numerum habes hendecasyllabi Italici: quod et contingit in Horatiano illo:

Iam satis terris niuis, atque dire, etc.
Et quoniam pesis nostra pro spondeo dactylum adhibere potest in fine huiusmodi uersuum, qui tunc  propterea euadunt dodecasyllabi, eiusdem tamen temporis atque hendecasyllabi, sdruccioli Italice a nobis appellati , eorumdem uersuum specimen ex ipsius Walafridi carminibus exero:

Legistis, meminit uestra sagacitas
At multis egomet sordibus obsitus,
Donari ueniam credo sagaciter, etc.
Sane in hisce antiquorum hendecasyllabis raro deprehendas collocationem accentuum  in uersibus Italicis facilem atque patentem. Attamen cum primi pete uulgares uersibus paucarum syllabarum precipue operam darent, ac postea  uersum conquirerent cui aliquid maiestatis ex plurium syllabarum cursu accederet, nullum aptiorem inuenere quam hendecasyllabum, siue is ex duobus breuioribus uersibus confletur, siue alio ordine coalescat; illius autem exemplum apud rhythmorum scriptores obuium habuere. Atque hic publici iuris factum uolo rhythmum hactenus luce carentem, cuius mentionem feci in Dissertatione I de exteris gentibus. Eum descripsi ego e uetustissimo codice ms. capituli canonicorum Mutinensium. Tum que precedunt, tum antiquitas codicis, satis indicant ipsum fuisse compositum sub initium seculi decimi a Christo nato: quo tempore, ut ibi prefatus sum, Hungari tot impressiones in Italiam, et presertim in Mutinenses fecere. Dodecasyllabi sunt uersus,  sed, temporis ratione computata, pares hendecasyllabis. Inter ipsos autem quosdam sentias ita contextos, ut familiarem in iis texturam ac sonum nostrorum uersuum deprehendas. Ad hec singuli uersus aliquid Leonini preferunt, cum in unam eamdemque uocalem ac pari concentu desinant. Tu experimentum facito.





RHYTHMUS Canendus militibus Mutinensis urbis custodibus circiter annum 925.


    O tu qui seruas armis ista menia,
Noli dormire, moneo, sed uigila.
Dum Hector uigil exstitit in Troia,
Non eam cepit fraudulenta Grecia.
Prima quiete dormiente Troia,
Laxauit Sinon fallax claustra perfida.
Per funem lapsa occultata agmina
Inuadunt urbem et incendunt Pergama
uigili uoce auis anser candida
Fugauit Gallos ex arce Romulea;
Pro qua uirtute facta est argentea,
Et a Romanis adorata ut dea.
Nos adoremus celsa Christi numina,
 Illi canora demus nostra iubila.
Illius magna fisi sub custodia,
Hec uigilantes iubilemus carmina.
   Diuina, mundi rex Christe, custodia
Sub tua serua hec castra uigilia.
Tu murus tuis sis inexpugnabilis,
Sis inimicis hostis tu terribilis.
Te uigilante, nulla nocet fortia,
Qui cuncta fugas procul arma bellica.
Tu cinge hec nostra, Christe, munimina,
Defendens ea tua forti lancea,
Sancta Maria, Mater Christi splendida,
Hec cum Ioanne, Theotocos, impetra:
 Quorum hic sancta ueneramur pignora,
Et quibus ista sunt sacrata numina  .
Quo duce uictrix est in bello dextera,
Et sine ipso nichil ualent iacula.
   Fortis iuuentus, uirtus audax bellica,
uestra per muros audiantur carmina
Et sit in armis alterna uigilia,
Ne fraus hostilis hec inuadat menia.
Resultet echo comes: Eia, uigila.
Per muros eia dicat echo: uigila.

Dissertationi huic postremam manum imponam, colophone addito non uulgaris pretii, rhythmo nempe historico euulgato, quem ex eodem ipso codice uetustissimo capituli canonicorum ueronensium,  unde alter De laudibus Mediolani depromptus est, descriptum ad me misit supra laudatus Bartholomeus Campagnola, multis titulis de me bene meritus. Anno Christi 871 Italiam totam, imo et reliquum Francorum imperium, concussit detestandum facinus Aldegisi principis Beneuentani, qui Ludouicum II Augustum, quanquam tot beneficiis in ipsos Beneuentanos collatis illustrem, utpote qui Sarracenice gentis cornua fregerat, eiusque acinaces ex eorum iugulo auerterat, ausus est seditione commota comprehendere, et in custodiam tradere. Sunt qui hominem excusant, culpamque in ipsum Augustum  eiusque coniugem reiiciunt, ut ex Erchemperto, ex Annalibus Bertinianis et ex Anonymo Salernitano, a me edito part. II tomi II Rer. Italicarum, sudlucere potest. Et reuera cum Adelgiso nichil intentare contra Ludouici uitam animus fuerit, sed timorem tantummodo ac uim ei inferre, ut ex urbe et regione Beneuentana excederet, excogitare liceat non defuisse aliquam iuste ire causam, aut ansam principi Beneuentano. Attamen uix nemo fuit qui non horruerit, audiens tot opprobriis oneratum ac dolose captum, ut idem Erchempertus scribit, Augustum sanctissimum uirum, saluatorem scilicet Beneuentane prouincie, Beneuenti infra menia degentem ac secure quiescentem. Hanc tamen sanctitatem infra in eodem Ludouico minime agnoscit laudatus Erchempertus.  Hoc ergo facinus auctor rhythmi alphabetici seu abecedarii, nunc euulgandi, describit synchronus profecto, ut res et narratio ipsa suadet, sed simul sermonis Latini imperitissimus. Ego rhythmum ipsum, qualis in ms. codice ueronensi habetur, accuratissime descriptum, ne una quidem littera immutata, lectori sistere decreui, distinctis duntaxat uersibus, in ms. indiscretis, ut hoc onere clarissimum marchionem Maffeium leuem. Sed et ille hic etiam inspiciat uelim quot erroribus abu det frustulum istud antiquitatis, partim auctori, partim uetusto librario tribuendis.






RHYTHMUS De Ludouico II imperatore per Adelchim, seu Adelgisum, Beneuenti principem, capto, compositus anno 871 aut 872.



Audite, omnes fines terre,  errore cum tristitia,
   Quale scelus fuid factum Beneuento ciuitas.
   Lhuduicum comprenderunt sancto, pio Augusto  .

Beneuentani se adunarunt ad unum consilium.
   Adalferio  loquebatur, et dicebant principi:
   Si nos eum uiuum dimitemus, certe nos peribimus.

Celus  magnum preparauit in istam prouintiam:
   Regnum  nostrum nobis tollit: nos habet pro nichilum.
   Plures  mala nobis fecit. Rectum est, ut moriad  .

Deposuerunt sancto  pio de suo Palatio;
   Adelferio illum ducebat usque ad Pretorium:
   Ille uero gaude  uisum tamquam ad martirium.

Exierunt  Sado et Saducto  inouiabant imperio.
   Et ipse sancte pius incipiebat dicere:
    Tamquam ad latronem uenistis cum gladiis et fustibus

Fuit iam namque tempus, uos alleuauit  in omnibus:
   Modo uero surrexistis aduersus me consilium.
   Nescio pro  quid causam uultis me occidere.

Generacio crudelis  ueni interficere,
   Ecclesie que sanctis Dei uenio diligere,
   Sanguine ueni uindicare, quod super terram fusus est.

Kalidus ille, temtator  ratum adque nomine
   Coronam imperii sibi in caput ponet  et dicebat populo:
   Ecce sumus imperator: possum  uobis regere.

Leto animo habebat  de illo quo fecerat.
   A Demonio  uexatur, ad terram ceciderat.
   Exierunt multe turme uidere mirabilia.

Magnus Dominus  iehsu Christus iudicauit iudicium.
   Multa gens paganorum exit in  Calabria,
   Super  Salerno peruenerunt possidere Ciuitas.
Iuratum  est ad sancte Dei reliquie
   Ipse regnum defendendum, et alium requirere.





CARMEN DE IOSEPH PATRIARCHA




    Ioseph, Deo amabilis
Patri dulcis et habilis,
Puer formose indolis
Et gratie multiplicis! . . .

   Hinc ipsi noua somnia
Celi promebant sidera,
Ad futuri indicia,
Ipsi quasi supplicia . . .

   Intentus est auspicio
Ac si Dei negotio;
Fraternus liuor inuido
Aduertit sed hoc animo

   Ioseph domi residens,
Rei priuate prouidens,
Iubetur mox inuisere
Cunctane gerant prospere . . .

   Nec mora: ut conspiciunt
»En Somniator, aiunt:
 Necem ferte, ut pareat
An iuuarit quod somniat . . .«

   . . . Culpam uitant sceleris,
Ne criminentur sanguinis,
Sumpto pondo numismatis,
Sic uendunt Agarenicis . . .


Segardus hoc dictamen fecit.



SAECULI XI MONUMENTA LITURGICA





SEQUENTIAE AD SAECULUM USQUE XI COMPOSITAE




I. De Assumptione B. u.


Aue, Dei genitrix Summi, uirgo semper Maria, etc.



II. De sancta Trinitate  .

    1. Benedicta semper sit sancta Trinitas, deitas scilicet unica, cequalis gloria:
    2. Pater, Filius, sanctus Spiritus tria sunt nomina, omnia eadem substantia.
    3. Deus genitor, Deus genitus: in utroque sacer Spiritus deitate socius.
     4. Non tres tamen dii sunt, Deus uerus unus: sic Pater, Dominus Filius, Spiritusque sanctus.
    5. Proprietas in personis unitas est in essentia:
    6. Maiestas par et potestas, decus, honor eque per omnia.
    7. Sidera maria continens, arua simul et uniuersa condita.
    8. Quem tremunt impia tartara, colit quoque quem et abyssus infima
     9. Nunc omnis uox atque lingua fateatur nunc laude debita,
    10. Quem laudat sol atque luna, dignitas adorat angelica.
    11. Nunc omnes iubilemus altithrono Domino laudes in excelsis:
    12. Eia et Eia omnes simul modulemur organica cantica dulci melodia.
    13. O ueneranda unitas,
    14. O adoranda Trinitas:
    15. Per te sumus creati, uera eternitas:
    16. Per te sumus redempti, summa tu caritas.
    17. Populum cunctum tu protege, salua libera, eripe et emunda.
    18. Te adoramus Omnipotens, tibi canimus, tibi  laus et gloria.
    19. Per infinita secula seculorum.





III. In Octaua Pentecostes.

Benedicto gratias Deo nos referamus, etc.



Iu. Sabbato Septuagesime  .

    1. Cantemus cuncti melodum nunc Alleluia.
    2. In laudibus eterni Regis hec plebs resultet Alleluia.
    3. Hoc denique celestis chori cantent in altum Alleluia.
    4. Hoc beatorum per prata paradisiaca psallat concentus Alleluia.
    5. Quin et astrorum micantia luminaria iubilent altum Alleluia.
    6. Nubium cursus, uentorum uolatus, fulgurum  coruscatio et tonitruum sonitus dulce consonent simul Alleluia.
    7. Fluctus et unde, imber et procelle, tempestas et serenitas, cauma, gelu, nix, pruine, saltus, nemora pangant Alleluia.
    8. Hinc uarie uolucres Creatorem laudibus concinite cum Allelui
     9. Ast illic respondeant uoces alte diuersarum bestiarum Alleluia.
    10. Istinc montium celsi uertices sonent Alleluia.
    11. Hinc uallium profunditates saltent Alleluia.
    12. Tu quoque maris iubilans abysse dic Alleluia.
    13. Nec non terrarum molis immensitates: Alleluia.
    14. Nunc omne genus humanum laudans exsultet: Alleluia.
    15. Et creatori grates frequentans consonet: Alleluia.
    16. Hoc denique nomen audire iugiter delectatur: Alleluia.
    17. Hoc etiam carmen celeste comprobat ipse Christus: Alleluia.
     18. Nunc uos socii cantate letantes: Alleluia.
    19. Et uos pueruli respondete semper Alleluia.
    20. Nunc omnes canite simul Alleluia domino, Alleluia Christo Pneumatique Alleluia.
    21. Laus Trinitati eterne in baptismo Domini que clarificatur. Hinc canamus: Alleluia.





u. Sabbato in Albis.

Carmen suo dilecto, etc.



uI. De Inuentione S. Stephani.

Christi Domini militis martyrisque fortissimi prelia, etc.



uII. In octaua Ascensionis.

Christus hunc diem iucundum, etc.



uIII. De S. Bartholomeo 

Diem festum Bartholomei Christi amici, fratres,  excolite, etc.



IX. De Natiuitate Marie.

Ecce sollemni hoc die canamus festa, etc.



X. Dominica post Ascensionem.

En regnator celestium, terrenorum, etc.



XI. In Natali S. Dionysii et sociorum  .

Exsultemus in ista, fratres, sollemnitate, gaudeat  pariter omnis ecclesia, etc.---Sed non minus Radaspona beata que nutu supero translata nunc ossa habet eadem, etc.



XII. De S. Iacobo ap.   .

Gaude Christi sponsa, uirgo mater Ecclesia, etc.



XIII. In octaua Natiuitatis Domini.

Gaude, Maria uirgo Dei genitrix, que promissis Gabrielis spe deuota credidisti, etc.



XIu. In octaua Paschali .

Hec est sancta sollemnitas sollemnitatum, etc.



Xu. Feria sexta in Albis.

Is qui prius habitum mortis induit, etc.



XuI. In octaua Epiphanie.

Iste dies celebris constat, etc.



XuII. Dominica post octauam Pasche.

 Indicem nos inspicientem, crypta cordis rimantem, etc.



XuIII. Eadem die.

Leta mente canamus Domino nostro, etc.



XIX. De S. Nicolao.

Laude condignissimus dies annua reddit gaudia presentia, etc.



XX. Feria quinta in Albis.

Laudes Domino concinat orbis ubique totus qui gratis est liberatus, etc.



XXI. De S. Emmeramo.

Laudes Domino nostro nostra concinat harmonia ac patris uenerandi, etc.



XXII. Dominica post octauam Pasche.

Laus tibi sit, o fidelis Deus, etc.



XXIII. De uno martyre.


Miles inclyte fortissimi regis Christi nos adiuua, etc.



XXIu. In Natiuitate Domini ad galli cantum  .

    1. Nato canunt omnia Domino pie agmina
    2. Syllabatim neumata perstringendo organica.
    3. Hec dies sacrata in qua noua sunt gaudia mundo plene dedita.
    4. Hac nocte precelsa intonuit et gloria in uoce angelica.
     5. Fulserunt immania nocte media pastoribus lumina,
    6. Dum fouent sua pecora subito diuina precipiunt monita:
    7. Est immensa in celo gloria, pax et in terra:
    8. Natus alma uirgine qui exstat ante secula.
    9. Sic ergo celi caterua altissime iubila
    10. Ut tanto canore tremat alta poli machina.
    11. Confracta sunt imperia hostis crudelissima.
    12. Humana concrepant cuncta deum natum in terra.
    13. Pax in terra reddita, nunc letentur omnia nati per exordia.
    14. Sonet et per omnia hac in die gloria uoce clara reddita.
     15. Solus qui tuetur omnia,
    16. Solus qui gubernat omnia,
    17. Ipse sua pietate saluet omnia pacata regna.





XXu. De S. Cruce 

Nunc crucis alma canta gaudia, etc.



XXuI. De S. Trinitate.

Prompta mente canamus Trinitati indiuidue, etc.



XXuII. Dominica post Ascensionem.

Quam mira sunt, Deus, tua portenta, etc.



XXuIII. De S. Benedicto.

Qui Benedicto cupitis huc festiui currite, etc.



XXIX. In Translatione S. Quirini.

Romana stirpe Quirinus procreatus, etc.



XXX. De Assumptione B. u. 

Salue porta perpetue lucis fulgida, etc.



XXXI. De S. Mauritio 


Sancti belli celebremus triumphum, etc.



XXXII. De uirginibus.

Scalam ad celos subrectam tormentis cinctam etc.



XXXIII. Diebus Dominicis.

Stans a longe qui plurima perpetrauit facinora etc.



XXXIu. In Decollatione S. Ioannis.

Summum preconem Christi collaudemus leti etc.



XXXu. De martyribus.

Turbam bellicosam quam Dei non uerentes serui etc.





HYMNORUM ECCLESIASTICORUM COLLECTIO ANTIQUA





HYMNUS I SANCTI NICOLAI.



Debitas laudes Domino canentes,
Mente deuota celebremus omnes
Hunc diem sacrum, Nicolaus in quo
   Ethera scandit;

Qui Dei legem meditando digne,
Peruigil, celi capiendo regna,
Hoste deuicto, nitidus refulsit
   Sanctus in orbe.

Namque, cum pastor bonitate dignus
Myrensis clare peteretur urbis,
Celitus tandem meruit uocari
   Rector opimus.

Presul effectus, populis benignus,
Extitit dulcis, placidusque clemens:
 Omnibus prestat pietatis usu
   Commoda digna.

Gratia Christi salubri repletus,
Demonum cultum penitus repellit:
Per uiam lucis, tenebris repulsis,
   Currere monstrat.

Predicat cunctis famulare Christo
Alleuat tristes famis ex pauore,
Commoda prestans, triticum ministrans,
   Nil minuendo.

Fluctibus mersis precibus uocatus,
Affuit presens, mitigansque fluctus,
 Prouidus, monstrans olei liquore
   Temnere flammas.

Terret Augustum pater almus, inquam,
Soluat ut frustra miseros reuinctos:
Mortis atrocis monitis beatis
   uincula tergit .

Sicque deuotis pietatis acta
Sepius gestans famulando Christo,
Etheris regnum meruitque sacrum
   Scandere clarus.

Plaudet insignis tua plebs, Beate:
Grecia gaudet redimita festis,
Quod tuis sanctis meritis maligni
   Crimina quassat.

Protege plebem tibi precinentem,
 Hostis auersi quatiendo fraudes,
Quatenus mundi mereamur atri
   Temnere fluctus.

Quesumus, Sancte nimium beate,
Posce pro nobis Dominum rogando,
Quo suam ueram mereamur omnes
   Cernere lucem.

Gloria Patri resonemus omnes,
Et tibi, Christe, genite superne
Cum quibus sanctus simul et creator
   Spiritus regnat.



HYMNUS II EIUSDEM SANCTI NICOLAI.



   Solemne tempus uertitur
Quo pontifex Nicolaus,
Carnis deponens sarcinam,
Liber transcendit ethera.

   Claro satus hic germine,
Ornauit stemma moribus.
Sanctis mandatis obsequens,
Presul sacratur celitus.

   Auro patris infamiam
Stuprum redemit uirginum:
uerbis, doctrina profluens,
Ritum destruxit demonum.

   Sumpti mensuram tritici
Ministris supplet regiis:
Plebi frumentum diuidens,
Dempsit famis penuriam.

   Oppressi naute fluctibus
Eius uirtutem postulant:
Procelle mox seuissime
Turbo sedatur imminens.

   Presens obiurgat consulem,
Augustum terret somnio,
Statim resolui precipit
Ligatos frustra uinculis.

   Omnis deuota Grecia
Magnis plaudet tripudiis,
Alumni quod et presulis
Decore splendet nobili.

   Almaque nitens laurea
Donis pollet carismatum,
Suis prestans supplicibus
Pura quod mente flagitant.

   Oramus ergo cernui
Omnes, pater sanctissime,
Quo semper patrociniis
Tuis fruamur affatim.

   Nostris curua sub gressibus
Tyranni colla perfidi,
Ne mundi nos inlecebris
Cogat seruire subdolis.

   Occursus nullus ultima
 Perturbet nostra, quesumus;
Nec pars aduersa spiritum
Eternis tradat ignibus.

   Sed Christo laudis gloriam,
Patri, sanctoque Flamini
Iugem canamus liberi
Per infinita secula.



HYMNUS I SANCTI SYLuESTRI PAPAE.



   Syluestri almi presulis
Urbis Rome egregie
Triumphum ore consono
Decantet Christi populus.

   Quem immanis indolibus,
Truculentus pro Domino
Prefectus tunc Tarquinius
Lacessiuit carceribus.

   Sed persistens immobilis,
uicit athleta nobilis,
Per cuius nequam exitum
Hic pontifex eligitur.

   Huius castis affatibus
 Constantinus tunc Augustus.
Hortatus Christo credere,
Renatus est baptismate.

   Quem ut liniuit chrismate,
A morbo elephantie
Est emundatus illico,
uirtute sancti Spiritus.

   Dehinc contra incommodes
Iudeorum philosophos
De celesti mysterio
Bellans uicit intrepidus.

   Nam draconis pestiferi
Seuitiam compescuit,
Et populos innumeros
 Aduexit celi Domino.

   Nosque a culpis nexibus
Eruit suis precibus,
Qui pro Tonantis gloria
Eius canamus annua.
   Deo patri. . . .



HYMNUS II EIUSDEM SANCTI SYLuESTRI.



uoce iocunda resonemus omnes,
Laudibus sanctis studium ferentes,
Urbis romane modulando patrem
   Laude Syluestrum.

Hic pius pastor gregis atque tutor,
Lux fuit cecis, baculusque claudis,
Ac signa fecit paradisiaca
   Plurima terris.

Qui uiam cunctis rectissimam  monstrauit,
Percusso regi reddit sanitatem,
Unde cernentes meruere cordis
   Cernere lumen.

Summa uirtutum uiguit per ipsum
 Claritas, cunctum radiando mundum:
Ac sicca corda rigauit fidele 
   Christi lauacro.

Animas multas coniunxit angelorum
Ecclesie, cetumque Dominique templum
Ac decemcordo reboare nablo,
   Noctem  diemque.

Gloria Patri resonemus omnes,
Et tibi, sancte Genite superne,
Cum quibus sanctus simul et creator
   Spiritus regnet.



HYMNUS III EIUSDEM SANCTI SYLuESTRI.



Christe, rex regum, gubernator magne,
Patris immensi soboles perennis,
Supplicum uota pariterque odas
    Suscipe clemens.

Tu probra mundi noxiaque tergens,
Insuper miro radians splendore,
Tribue clemens bonitatis dona
   Preclara celi.

E quibus summis ueneramur almum,
Urbs magna nobis decus hoc concessit,
Gens Romanorum patris mundi tota
   Cuncta per orbem.

Qui postquam sanctis est profusus undis,
Sanctis imbutus litterisque doctus,
Spiritu feruens Domino iubante 
   Cumula semper  .

Te recte parchus pater sanctus, inquam,
»Stulte hac nocte animam efflabis:
 Quare non cessas pena cruciare
   Christi cultores?«

Statimque pastor sanctitate dignus
Romani tandem populi electus,
Tyranni seua latitans secessit
   Suo cum clero.

 Exhorrens Augustus tam immane scelus,
Letas remisit cum matresque natis,
Omnibus donis sua pietate
   Commoda uite.

Gratia Christi uere inspiratus,
Petrus cum Paulo monuit piscina
Aquarum unda medendique sibi
   Salus requirat.

Presul uocatur populi benignus,
Placidus, clemens extititque regis,
Illico sanctis monstrauit loquoris 
   uirtute Christi.

Predicat Christo famulare plebem,
Alleuans merens dudum exortando,
Commoda prestans iugiter fideles,
    Semper orando.

Sicque deuotus ueritatis facta
Crebrius donans, famulando poli
uite et regnum meruit beatum
   Scandere clarus.

Gaudet insignis sua plebs sacrata
Romana plaudet renouata undis,
Quos tuis sanctis meritis antiquis
   Fraudem deuastat.

Faueto omnes tibi seruientes,
Hostis maligni quatiendo fraudes,
Quatenus cuncti mereamur ueram
   Cernere lucem.

Poscimus, alme nimium beate,
Pro nobis ora Dominum rogando
 Ut mundi mala ualeamus omnes
   Pellere procul.

Sit tibi laus, Trinitas immensa,
In quo exultat nunc celi caterua,
Nobis ut dones gratiamque ueram
   Semper in euum.



HYMNUS SANCTI SEuERINI ABBATIS  .



Canticum laudis Domino canentes,
Hunc diem festum celebremus omnes,
Quo Seuerinus penetrauit almus
   Celsa polorum.

Quis stylo diues modulansque plectro,
Cuncta signorum replicare possit,
Que potens Christus studiis opimis
    Contulit eius?

Inclitus uates nimiumque felix,
Sepius cui Deus intimabat
Tunc ad oppressi populi salutem
   Multa futura.

uoce presaga laqueos latronum
 Atque predonum machinas retexens,
ualde tutabat monitis supernis
   Oppida fessa.

Dulce solamen miseris ministrans,
Horridam pestem famis amputauit;
Barbara plures feritate uictor
   Soluit ab hoste.

Magne confessor, humilis magister,
Tu quidem normam monachis dedisti,
Calle demonstrans sobrio sequaces
   Scandere celum.

In tuis sanctis manibus refulsit
Celitus lumen, refluensque creuit
Ad tuos haustus olei liquamen,
   Fontis ad instar.

 Condolens cunctos inopes fouebat,
Languidos sanans, releuabat egros:
Omnis accedens salubrem medelam
   Sumpsit ab illo.

Tuque Syluinum loculo iacentem,
 Fratribus coram precibus peractis,
Morte deuicta, redire fecisti ad
   Gaudia uit

Cereos flamma fidei cremante
Arguit sanctus pater infideles:
Nosque  flammescunt Deitatis igne
   Algida corda.

Cuius ad funus ueniens sacratum,
Mutus accepit modulos loquele,
Cecus exultat procul ambulantes
   Cernere notos.

Neapolis, gaude redimita festis,
Plaude celestem retinens patronum,
Quem tibi summum decus et iuuamen
   Prestitit auctor.

 Huius o clemens meriti Creator,
Gloriam nobis ueniamque confer,
Quo tui cultus super astra semper
   Luce fruamur.



HYMNUS SANCTI MARCI MARTYRIS  .



   Festum beati martyris
Odis colamus consonis,
Quem misit orbi prouida
Regis superna gratia.

   Hunc in quaternis uultibus
Propheta quondam prescius
uidit leonis inclita
Mysteriarchis  formula.

   Missus superno munere
Terra in Alexandrie,
Doctis refulsit incolis
Euangelista nobilis.

   Spargendo plebi lucida
uerbo salutis spermata,
Pro Regis alti nomine
Fit laureatus sanguine:

   Cuius sacratis artubus
Salutis auctor omnium,
Christus moderno tempore
Compsit solum Germanie.

   Letare felix Augia,
Honore tanto predita;
 Tuum fouens carum solo
Habes patronumque polo.

   Te, Marce, uoto supplici
Culpis rogamus perditi,
Tuis benigne seruulis
Laxa malum peccaminis.

   Sit Trinitati gloria,
Et laus honoris maxima,
Que dat coronam martyri
Nunc et per omne seculum.
   Amen.



HYMNUS II EIUSDEM SANCTI MARCI.



   Iam nunc per omne lux refulget seculum,
 Lux illa, Patris lucet que de solio,
Que fons, origo, splendor lucis auree,
Habensque semper lumen indeficiens,
Celum serenat, arcens mundi tenebras.

   Huius sacrato lucis de uibramine
Suscepit almum radium sub pectore
Marcus, beatus doctor euangelicus,
Factus lucerna, amore tanti luminis,
Ardens fugauit seculi caliginem.

   Septem columnis una de candidulis,
Aureis septem unum de candelabris,
Cingitque totum mundum claro sidere;
Ecclesiarum nititur sub culmine,
Sustentat alte fundamenta fabrice.

   Quantum quod olim uiderat Ezechiel,
 Propheta sanctus, animal lectissimum,
uidit Iohannes, ceu Christi recubitor
Leonis hoc et typici sub specie,
Clamore multo per deserta frendere.

   Sic, a beato Petro missus, adiit
Aquileiensem dudum famosissimam
Urbem; sacrati uerbi pullulantia
Disseminauit sata; quo centuplicis
 Fructus ad alta uexit felix horrea

   Christi dicauit mox ibi ecclesiam,
 Nam fundamentum fidei fortissimum
Fixerat unum petram super lympidam,
Qua flumen undans nec uentorum fulmina
Quassare possunt, torrentes nec pluuie.

   Deinde rursus cum corona remeans
Athleta Christi, compta pulchris liliis,
Mixtumque palmis, lauro atque rosulis
Portabat gaudens diadema uertice,
Ingressus urbem Romam Christo comite

   His ita gestis, pergit Alexandriam;
Sancto repletus spiritu letissimo,
Fines per omnes iugiter Memphiticos
Patris tremendi predicabat unicum
uenisse mundi pro salute Filium.

   Turba crudelis Christi circa militem
 Tumens parabat tormentorum spicula.
uinxit catenis, transfixit aculeis,
Dilaniando flagris sancta uiscera,
Carceris umbras misit ad phantasticas.

   Primus superni nominis notitiam
Dedit in urbem Marcus Alexandriam:
Christi dicauit mox ibi Basilicam,
Quam expiauit pretioso sanguine
 uallauit alme fidei munimine.

   Gloria Patri, decus et imperium!
Sit, Nate, semper tibi super sidera
Honor, potestas, Sanctoque Spiritui
Sit Trinitatisuirtus indiuidue
Per infinita seculorum secula!



HYMNUS SANCTI FLAuIANI CONFESSORIS.



Alme confessor, summi Regis presul,
Audique uocis famuli tuorum,
   Te flagitantes.

Fides preclarus, candidus in uita
Predicator uerus quam spirans illi dedit
   Spiritus sacer.

O bone pastor, Flauiane sacer,
Protege plebe tibique commissa,
    Athletas Dei.

Hostesque tuos undique confligunt:
Nos sine uiri uernuloque tuos
   Adiuua, Pater.

Ereticorum tu spreuisti dogmas
Et confutasti uticeque probat  ,
   O Pater sancte.

Gaudium intrat Dominique tuis
Commissa tibi oues representa,
   Fidelis serue.

Pro Christo passus filium fuisti:
Ibi in carne uitamque finisti,
   Celos receptos.

Aprutiense decoraui tellus:
Noluit Dominus propria frustrare
    Nobis patrono.

Qui quondam erat, manet urbis presul:
Nobis coruscat miracula sepulchris
   Deo iuuante.

Sit laus illi, decus atque uirtus,
Qui supra celi residensque throno
   Trinus et unus. Amen.



HYMNUS SANCTI IUuENALIS, NARNIENSIS EPISCOPI 



I.



Clarescat terris Iuuenalis gloria;
Celorum sanctis qui exultat cetibus,
Sacratis cuius meritis Narni ciuitas
   Tuta refulget.

Protulit istum Africa diuinitus,
 uirum prudentem moribus mitissimum,
Scripture sacre cultorem egregium,
   Mente decorum.

Diuina tamen noluit Prouidentia
Fertilem esse illum sine fructibus:
Romam cegit properare celitus
   Remige Christo.

Ecce matrona pulchra Philadelphia
Tunc Iuuenalis  suscepit hospitio,
Anxia semper fratrum, Christi gloria,
   Nomen adimplens.

Hec ut cognouit hospitis clementiam,
Summissa prece romano Pontifici
 Eum sacrari postulat episcopum
   Narni ferendum.

Ibidem nephandorum idola.
Colebant ciues Iouis ac Mercurii,
Martis, Saturni, et Minerue, ueneri,
   Lumine capti.

Ingressus cumque Christi patet famulus,
Urbis errore iam decepte deuio,
Clarum ostendit ueritatis peruium
   Iter Olympi.

Strauit culturam idolorum sordidam:
Fractis lapillis, Christi iussu solido,
Abrahe multos excitauit filios,
   Ore uenusto.

Te, Iuuenalis, te summissis precibus
 Omnes oramus, ut pro nobis Dominum
Christum exores, quo nos omnes liberet
   Morte secunda.
Gloria Patri resonemus omnes, etc.



II



uerba cum uite ciuibus diffunderet,
Sacerdos quondam demonum sacrilegus
uictime gustu  hortatus ut sumeret
   Ore uel ipse:

Quod Iuuenalis, presul Christi maximus,
Constanti uultu et mente purissima
Renuit nephas, ut Christi discipulus
   ualde beatus.

Iratus inde iudex ipse concite
Cultrum, quod carnes dabat sacrificiis,
 Dentibus sanctis audet intus serere
   Arte nephanda.

Diuino plenus Iuuenalis spiritu,
Impiam nollens degustare uictimam,
Corpori Christi pura seruans labia,
   Sorde malorum.

Furore iudex accensus multiplici,
Presulis ore euulsit cum gladium,
Impetu ipso sibi necat gutture 
   uulnere mortis.

Ciuium magno  pars uiso miraculo
Unda poposcit Christi tunc baptismatis
Lauari, sancti ac sequi episcopi
   Iussa beati.

 Istis receptis ouilis  dominicis,
Martyris aram ualentini adiens,
Sacras ut ibi immolaret hostias
   Omnipotentis,

Calicem eius christallinum, sanguinem 
Plenum, dum cunctis porrigebat populis,
Sacra creuerunt decenter libamina
   Celitus aucta.
Te Iuuenalis, etc.
Gloria Patri, etc.



III.



Christi athlete ut ederet certamina,
Obsidione tenebatur ciuitas
 Tempore multo nec ualebat erip [.....]
   Peste recepta.

Precibus Christo tunc magnis cum lacrymis
Presulis miris Iuuenalis maximi,
Glutiuit terra inimicos ciuium
   Ore patenti.

uictor ut auxit [exit] superborum hostium,
Ciuium turba a paruo ac maximo,
Christi secuta presulem mirabilem
   Signa ferentem.

Sic unus hostis interemptus gladio
Proprio ruit, ut multi baptismate
Surgere possent: sic consumptis omnibus
   Omnia surgunt.

Nec suis tantum subuenire studuit
 Ouili  pastor, sed nautis in pelago
Naufragis, uento et procellis maximis
   Morte propinquis.

 Signis excelsis Iuuenalis claruit,
Cunctipotentis fuisse discipulus.
Gladio suo qui Saulem superat
   Dedit amorem.

Sanguinem  Christi exaucto in calicem,
Ipsum auctorem famulatur omnium,
Turbas qui pauit plurimas in heremo
   Pane pusillo.

Faucibus amplis terra hostes sorbuit,
Dathan ut olim Abiron ut legimus
Domino semper fuisse obnoxios
   More superbos.

Turbine uenti, procellosis nubibus
Nauta, quod prece Iuuenalis liberat ,
Magistrum sequens, qui clientes eruit
    Peste marina.
Te Iuuenalis, etc.
Gloria Patri, etc.



HYMNUS SANCTI APOLLINARIS.



   Festa sacrata presulis
Apollinaris martyris,
Anni recursa orbita,
Celebrare iocundum est.

   A Petro missus principe,
Rauennam urbem adiit:
uirtus quidem prenuntia
Ante ingressum patuit.

   Iam Hirenei filio,
Dudum orbato lumine,
Nubem squamosam detegens,
Clara refulsit uisio.

   Tecla, matrona nobilis,
Coniux tribuni militis,
Per annos curua plurimos,
Gressus resumpsit pristinos.

   Nec Tecle diu gratia
Signorum fama latuit.
Fertur ad aures tyranni
Saturnini tunc iudicis;

   Seua cuius rapacitas
Grassata circa martyrem,
Telis profusum grauibus
 Seminecem expositum .

   Extemplo Boniphatius,
Ciuis Classis obmutuit.
Indita uerba labiis
Loquendi usum meruit.

   Inter eadem famina
Perrexit ad Emiliam;
Signis ditatus optimis,
Salutem egris reddidit.

   Rufi domum  patricii
Filia morbo languida,
Morte preuenta subita
Pestem excludit luridam.
   Deo Patri sit gloria.



HYMNUS SANCTI IUSTI MARTYRIS 



   Adest sacra festiuitas,
In qua tulit discrimina
Iustus namque celicola,
Propter superna premia.

   Feruebat ultrix sanctio
Nequissimorum principum,
Mutis sacellis sordidas
Cogens cremare uictimas.

   Pregestinis 2 in finibus
 Martyr refulsit inclytus
A flore pueritie
Iustus nomine et opere.

   Magnatius tunc impius
Famam salutis audiens,
Tetro retrusit carcere
Neruis attritum martyrem.

   Sistens athleta fortiter,
Minas tyranni respuens,
Almis canebat uocibus
Grates perenni iudici.

   Mutans dedit sententiam
Demens dehinc Magnatius,
Ridens iussit sub pondere
Colla sacrata premere.

   Nam lineo subtemine
Massa reuinctum plumbea
Restrinxit almos humeros,
Mersit profundo fluminis.

   Cuius sacrum corpusculum
Equor reddidit littori:
Sebastianus presbyter
Istud sepulchro tradidit.
   Gloria Patri, etc.



HYMNUS SANCTI CLEMENTIS.



   Clementis festum celebratur hodie,
uenite plebes et mirate principem,
 Adseclam Petri domini apostoli
Romane sedis totius antistitem,
Quem sibi Christus consecrauit martyrem.

   Hic habitando in urbe Romulea
Annuntiando Iesum Christum Dominum
Illuminauit Theodora et Sisinnium,
Dum uisum Petrum in sopore prospicit.
Sicque Clemente baptizatus credidit.

   Hic predicando Christi euangelium,
Traiani iussu ductus ad exilium
Trans Pontum mare in preruptam heremum,
 Ibi peregit insigne miraculum.

   Aquarum uenas ex abysso eduxit,
Et satiauit sitientes incolas,
Qui per metalla excidebant marmora,
 Pro Christi nomine portantes supplicia.

   Ob hoc crescente emula inuidia,
Profundo maris mergitur cum anchora,
Ibi limatur sepulcrali camera.
Hunc ad receptum astat nunc ecclesia.
Ibi fideles congruunt per secula

   Qui cursus  anni tectus aqua ualida,
Alto in mari mergi nudos flagitat
Cuius recurrens annua festiuitas,
Recedens mare ad tria millia,
 Per uII dies uias prebet fulgidas.

   Tuis sequaces approbatis, seculum
Discamus omnes moribus contemnere,
Iram domare, fluxa carnis spernere.
Nulla tenacis blandimenta corporis,
Usu polorum perfruamur gaudiis.

   Ipsum rogemus uerbum Patris unicum,
Et obsecremus almum Sanctum Spiritum,
 Ut mundi procul auferat iactantiam,
uirtutum nobis donet habundantiam,
Propter quod eterne euadamus tartara.

   Gloria Domino per immensa secula
Sit tibi, Nate, decus et imperium,
Amor, potestas Sanctoque Spiritui,
Sit Trinitati salus indiuidua
Per infinita secula.



uETUS SACRAMENTARIUM Nunc primum editum ex codice membranaceo seculi XI et obseruationibus ac notis illustratum a Cl. u. Octauio TURCIO, canonico perinsignis collegiate ecclesie Pyrensis.





IN SEQUENS SACRAMENTARIUM uETUS MONITUM


 Publici iuris facimus uetustum sacramentarium, quod olim ad usum fuit monachorum seu eremitarum ecclesie Sanctissime Trinitatis in monte Suauicinio, imo, si audimus constantem popularem traditionem, que fere semper pedisequa aliquo saltem modo est ueritatis, usus eo fuit sanctus Dominicus Loricatus, cui dono datum est a sancto eius magistro Petro Damiano. Ab immemoriali propterea sacram uenerationem obtinuit apud populum Frontalis Castri siti in diecesi San-Seuerinate, et haud longe a monasterio Suauiniensi, in cuius castri parochiali ecclesia religiosissime etiamnum custoditur.

Character huius ms. Sacramentarii Seculum XI refert, quo uixere uterque tam Dominicus, quam Petrus Damianus; nichilque in contrarium offerri potest, quod ad posteriora tempora reuocare cogat. Clarissimus uir Octauius Turcius canonicus Pyranus, qui uitam sancti Dominici Loricati septem  ab hinc annis typis uulgauit, quique Sacramentarium hocce ad superstitionem usque obseruauit, doctasque suas adnotationes, que inferius habentur, nobis edendas tradidit anno 1752, quo amicissimum uirum uisitauimus codicisque antiquitatem una simul examinauimus, constantissime idem sentit. Idipsum domnus Gabriel Guastuccius pereruditus Classensis monachus, qui nobiscum tunc aderat, et ante nos presul doctissimus noster domnus Maurus Sartius qui pluries in conspectu positum diligenter perpendit.

Idem Turcius in suis preuiis obseruationibus, quas statim habes, putat codicem hunc pertinuisse prius ad celebre monasterium Classense Sancti Apollinaris extra urbem Rauennam, uel ad aliquem locum Classensi subiectum, eo quod in litaniis in ordine ad dandam penitentiam inuocetur sanctus Apollinaris, cuius titulo et sacro corpore gaudet Classensis basilica; nominentur insuper in iis  sanctus Seuerus, sanctus uitalis, sanctus Guido, Rauennates omnes. uerum equissimam illius animaduersionem non improbantes, superaddimus, ipsum exscribi potuisse ex simili codice, qui ad usum forét cenobii et eremi Sancte Crucis Fontis-Auellane, cui presidebat sanctus Petrus Damianus, cum in uetustis ritualibus et libris liturgicis huius monasterii litanie legantur fere similes, et ibi quoque reperiantur nomina sanctorum Apollinaris, Seueri, et uitalis, Guidone tamen excepto; quinimo in aliquo ex ipsis codicibus officium cum hymnis propriis habeatur sancti Apollinaris. Petrus Damianus patria Rauennas, Classensis etiam monasterii ad tempus accola, inter cuius cenobii monachos et auellanenses maxima intercessit necessitudo et  communicatio, sanctorum suorum Rauennatum cultum introduxerat penes suos Auellanenses, ea speciali etiam obseruatione prosequentes sanctum Apollinarem, qui iamdudum, eo nimirum tempore, quo Auellanensis monasterii crepundia emergebant, non longe a Catria, ubi fundata Auellanensis eremus, conspiciendum se prebuerat sancto Romualdo parenti nostro, ut in eius uita narrat idem Damianus. Guidoni Pomposiano abbati locum dederit in litaniis Sacramentarii nostri Damianus, quia ipse ante Auellanensem prefecturam, per biennium, tempore regiminis eiusdem presulis Pomposianos monachos instruxerat; hunc proinde nuperrime inter celites relatum inseri curauerit liturgico missali.

Sacramentarius Codex Suauicinius obseratur tegumentis duplicis lamine anaglypho opere celate ex argento inaurato, intra quam locatur tabula eburnea, gyro paruo ebeneo circumdata. Superuacaneum  foret huic loco obseruare euangeliaria, sacramentaria, missalia aliosque codices pro usu altaris consueuisse ornari nobilissimis et pretiosis cooperimentis. Id alii prestitere, et erudite prestat etiam canonicus noster Turcius. Egimus ea de re insuper in obseruationibus ad antiquam nostram tabulam eburneam, et in breui recordationis Boni abbatis Pisani, quod prostat in Appendice huius II uoluminis, legitur: Textum Euangeliorum unum ualde optime scriptum cum tabule de argento ualde bone. In ms. Rerum catologo anni 1317 die 28 Aprilis confecto iuxta constitutionem congregationis nostre et preceptum Bonauenture presidis generalis, domnus Bartholus abbas monasterii Sanctorum Iusti et Clementis, prope uolaterras, inter cetera monasterii sui cimelia, adnotauit unum tetreuangelium cum tabulis argenteis ponderis librarum decem et nouem, et unciarum octo. Ea pariter uigebat consuetudo recludendi inter laminas argenteas tabellas  ebore sculptas. In museolo huius nostri monasterii tabulam eburneam seculi XIII asseruamus, in qua celata est imago sanctissimi Saluatoris, et ad oram duorum laterum prostant imagines sanctorum martyrum Geruasii et Protasii, cuius ectypon transmisimus ad Cl. u. Antonium-Franciscum Gorium inserendum pretioso suo thesauro ueterum operum eburneorum.

Sed ipsas laminas et tabellas Sacramentarii nostri describamus. Plures parui orbes in utraque lamina sunt descripti; et quidem in primo lamine unius reperitur imago angeli, ut denotant ale littereque apposite , Michel. In altero e regione primi uisitur similis imago cum litteris , archangelus Gabriel. Uterque  angelus manus eleuant uersus aram, que locatur in orbe medio inter orbes laterales. Super ipsam aram collocatur codex gemmis diues, qui refert sacrum Euangeliorum librum, sub quo procidit stratum, et sub strato puluinar deponitur, uisum a parte tantum lateris leui. Pone puluinar extolluntur arundo cum pugna ex una, ex altera uero parte, lancea: notissima passionis Dominice instrumenta. Post codicem subrigitur crux duplex nuncupata Hierosolymitana, Patriarchalis, Apostolica, et communiter Greca. Morem huius symbolice are habemus penes Grecos sequioris etatis, similemque aram conspeximus in musiuo cathedralis Trocellane, et etiam in tabula lignea inaurata seculi XIu, que asseruatur in sacrario canonicorum basilice maioris Taruisii. Aliqua tamen in his diuersitas notatur ab antiquioribus symbolicis aris remotioris etatis, ut uidere licet apud Ciaconium et Ciampinium in musiuis Sancte Marie maioris de Urbe, et Sancte Marie in Cosmedin Rauenne, que spectant  ad u et uI seculum. De cultu euangelicorum librorum super aras ad instar libri a Ioanne apostolo uisi egimus alio loco.

In quarto et quinto orbibus ad medietatem lamine exstant imagines sancti Petri apostoli et sancti coapostoli Pauli cum litteris . S . . Demum ad oram lamine inferiorem tres alie celantur orbes, ex uno latere sanctus Marcus . , ex alio sanctus Lucas . 8; in medio angelus, stans et nudum globum sinistra tenens, dextera autem premens aliquid, quod clare non apparet ob lamine corrosionem, appositis litteris , archangelus Gabriel. Repetitionem protome et litterarum archangeli Gabrielis, et omissionem imaginis ac litterarum archangeli Raphelis deputamus errori artificis, remque credimus carere mysterio.

In tabula eburnea a prefata lamina argentea comprehensa celatur imago sancti Georgii  , qui crucem dextera tenet, sinistram autem extollit pallio coopertam, ut consueuere artifices exprimere in aliis imaginibus antiquis et inferioris eui, tum Grecis, tum Latinis, et manus pallio obuoluta indicabat uel preces ad Deum fusas, uel quid humili ueneratione receptum.

Tegumentum alterum, quo Sacramentarius codex ex parte subiecta clauditur, similem eburneam tabulam  retinet in qua conspicitur sanctus Theodorus cum litteris , cuius manus eriguntur, sed nullo mysterio, nisi artificis arbitrio. Qui artifex cum Grecus esset, duos sibi proposuit ex Grecis sanctos, qui maiorem apud eam ecclesiam cultum obtinerent, ideoque frequentiores sunt eorum imagines in picturis et celaturis grecanicis.

In orbe superiori a dextra parte huius secunde lamine uisitur sanctus Mattheus cum litteris, , a sinistra autem sanctus Ioannes apostolus et euangelista, appellatus hic Theologus . Illustrari hinc potest dissertatio Christophori Augusti Heumanni edita Isinaci anno 1715, De titulo Theologi Ioanni prophete tributo.

Comprehenditur inter hos duos orbes in quadrangulo imago sancti Michelis globum nudum leua, hastam dextera tenentis. Orbes medii sanctum Iacobum, , et sanctum Andream, . , et duo postremi ad infimam oram; sanctum Bartholomeum, , exhibent et sanctum Simonem,  , recipientes in medio alterum orbem cum imagine sancti Nicolai magni, , qui eque apud Grecos summa ueneratione colitur. Nil preterea in his imaginibus peculiari animaduersione dignum, si excipiatur quod apostolis, euangelistis, confessoribus et martyribus preponitur consueta signa  . , nimirum SANCTUS, que tamen in his tegumentis denegatur archangelis.

Artificium operis totum Grecanicum est, quod constat ex ipsis litteris Grecis; temporibus enim mediis et sequioribus musiua, picture, celature, ceteraque id genus Grecorum erant opera, cum artes in Italia miserandum in modum uel periissent, uel rudes admodum forent. Musiua ducalis basilice Marciane uenetiarum, alia cathedralis ecclesie Torcellane, et plurima Romana ere impressa grecitatem olent, imo grecissima sunt. Refloruere postea artes in Italia seculo Xu. Quare ante hoc seculum fabrefacte fuere lamine hactenus a nobis  explicate; imo si examini subiiciatur forma characterum grecorum in duabus eburneis tabellis, qui oblongi potius sunt quam rotundi, ad seculum antecedens XIu, uel ad finem XIII possunt hec tegumenta referri, cum characteres greci anteriorum seculorum ad maiorem rotunditatem et extensionem forent expressi. Sed iam ad alteram Cl. u. Turcii prefationem accedamus.





OCTAuII TURCII OBSERuATIONES PRAEuIAE.

 Iam tum, humanissime lector, cum animum ad illustrandum contuli Acta beati Dominici Loricati, que, ut in uotis erat, iam sunt absoluta ac typis etiam uulgata, unum illud spectaui quam maxime, ut ea omnia, que illorum decori, beati uiri glorie, atque eruditionis amatoribus usui esse possent simul congererem. Ut primum igitur perlatum mihi est in Sancte Anne castri Frontalis San-Seuerinatis diecesis parocchiali ecclesia missalem librum seruari, ipsumque sub episcopalibus signis clausum concurrentium populorum cultui quotannis exhiberi, qui ad usum fuerat olim sanctissimi uiri Petri Damiani, ac ab eodem postmodum beato Dominico Loricato ad usum Suauiciniensis monasterii seu eremi dono datus, iuxta ueterem continuatamque  incolarum traditionem, episcoporum etiam San-Seuerinatum litteris firmatam, me opere pretium facturum censui, si tam uenerabile uetustatis monumentum e tenebris eruerem, illiusque exemplar ad sacre liturgie incrementum uulgandum curarem. Consilia hec mea probauit Dionysius Pieraugustinus, felicis memorie episcopus, preclarissimus, meque insuper ad opus exsequendum incitauit. Litteris exinde datis parocho Frontalis mandauit presul apprime humanissimus, ut fractis signis codicem mihimet traderet exscribendum; prout incunctanter fecit, qui hic idem est quem tuis oculis subiicio, additis quibusdam meis animaduersionibus, quas opportune inserendas iudicaui.

uix autem sacrum codicem e custodia protuli  cum primo intuitu ex ipsismet tegumentis unum esse deprehendi ex iis sacris diptychis, que docti uiri ueterumque rerum studiosi, si forte reperiant, uti pretiosissimos thesauros deosculantur, ac magnum quid se reperiisse putant: Diptychon siquidem generatim loquendo nichil aliud est quam due plicatiles tabella apte ad recipiendas sculpturas seu scripturas, ut belle definit cl. Negelein in sua dissertatione De diptycho consulari et ecclesiastico , suamque etymologiam ab eadem Greca uoce, que duplex sonat, ducere tradit in altera sua dissertatione super diptychis eruditissimus Ioannes Andreas Schmidt . Kusterus  itidem censet quemlibet librum gemma comperimenta diptychon posse uocari, quamuis interior eius pars pluribus constet foliis seu tabellis, et huiusmodi nomenclaturam pendere magis dicit ab hoc duplici tegumento quam a numero paginarum seu tabellarum, que ibi continentur. Pretiosiora diptycha erant aurea, argentea, eburnea,  et cedrina, et hec quidem uaria. Omissis illis que ad rem non faciunt, queque a laudatis uiris Negelein et Schmidt recensentur, illa tantum memorare iuuat, que sacra et ecclesiastica appellabantur. Hec sacras preferebant imagines, uariaque sanctissime religionis nostre symbola, concludebantque libros sacros et diuinos. Erat enim priscis illis temporibus erga sacros codices, et missales libros presertim ac euangeliaria maximus cultus et reuerentia. In capitulari Caroli Magni, ex consilio Aquisgranensi decretum fuit ut missales libros scriberent cum omni diligentia perfecte etatis uiri. Quod obseruat cardinalis Bona . Hoc presertim studio detinebantur monachi, exscribendo sacros libros, et operam preterea dabant, ut extrinsecus etiam libros illos, quanto poterant ornatu ditarent. Idem honor Euangeliorum libris prestabatur, ideoque in antiquo Fontanellensi Chronico statutum legimus: Quatuor euangelia in membrano purpureo ex auro scribere iussit Romana littera  .

Huiusmodi membranis purpureis argenteis litteris exaratum lectionarium cum tegumento eburneo refert Cangius in suo Glossario . In bibliotheca itidem uaticana codex asseruatur, qui Euangelia continet sanctorum Luce et Ioannis, coopertus diptycho eburneo, cuius una tantum medietas superest, ubi insculpti apparent Christus Dominus, cum geminis sibi assistentibus angelis, et sancti tres Magi cum Herode loquentes, natoque Domino munera offerentes, ut per epistolam monuit cardinalis Quirinus dominum de Boze ; diptycho pariter eburneo opertas fuisse epistolas sancti Pauli ad diui Maximini cenobium apud Treuiros seruatas refert Wiltemius in Appendice ad Diptychon Leodiense. Hinc credimus morem in Ecclesia uiguisse ubique receptum sacros libros uel codices, ad diuinum cultum designatos, uti sunt missalia, euangelia et alia huiusmodi, uariis ornamentis auro uel argento conuestiendi,  ipsasque librorum paginas extrinsecus inaurandi. Sacramentarius codex noster Suauiciniensis duobus tegumentis argenteis affabre elaboratis cooperitur, in quibus depicte conspiciuntur plures imagines angelorum, apostolorum, euangelistarum et sanctorum Grece Ecclesie, cum lemmatibus pariter Grecis.

Liber est membranaceus et omnino integer, characterem clarum et pregrandem exhibens. Paginas habet, una et altera tantum aliquantulum corrosis, perpolitas, nec usu ulloue uitio consumptas aut fedatas. Que omnia antiquissimi erga illum cultus habiteque non uulgaris diligentie sunt indicia. Numerantur in eo pagine 126 in quibus continentur prefationes, missarum orationes, canon ad consecrationem aliqueque preces; dignus propterea, ut inter nobiliora diptycha recenseatur.

Nunc ad tempora, queis forte sacer hic codex scriptus fuit, transeo. Antiquitati undecimi seculi.  quo uixit sanctus Petrus Damianus, omnia conueniunt. Propinquiora uero tempora habeo ab inuocatione facta in litaniis, que leguntur in ordine ad dandam penitentiam, sancti Widonis, quem non alium puto, nisi celeberrimum Pomposianum abbatem, cuius precibus sanctus Petrus Damianus, cum adhuc in Auellanensi cenobio degeret alumnus, ad illius monasterii se contulit cenobitas instruendos. De Widonis glorificatione fidem facit ipsemet sanctus Petrus in epistola ad Henricum archiepiscopum Rauennatem, ubi memorat Romaldum, siue Romualdum Camerinensem, amicum Rombibonensem, seu ut melius legit Philippus Bonarota , Rambonensem, Widonem Pomposianum, Firmanum Firmensem aliosque plures sanctorum fastis ascriptos, more illorum temporum. Cum autem certum sit sanctum Widonem ad Deum euolasse in suburbanis Parme, anno Domini 1046, ut ex eius uita ab anonymo coeuo conscripta et relata a Mabillonio  in Actis sanctorum ordinis sancti Benedicti , ecce tempus propitium, quando liber noster scriptus est, post annum scilicet 1046, quo diem supremum obiit sanctus Guido, et ante annum 1060, quo iuxta meam hypothesim, quam sequuntur Annalium Camaldulensium scriptores, uita cessit sanctus Dominicus Loricatus, cui a Damiano liber datus dono est. Quod si, uti rationi consonum, non sit credendum sanctum Widonem ipso suo emortuali anno sanctorum fastis fuisse ascriptum, imo uero nonnichil temporis intercessisse, eadem ratione qua ab obitu sancti Romualdi quinque anni ad ipsius glorificationem intercesserunt, teste ipso Damiano; quod si insuper coniicere liceat monasterium eremi Suauicinii montis circa annum 1049 fuisse constructum, ibique sanctum Dominicum Loricatum priorem ab eodem Damiano eremi fundate designatum, post huius eremi constructionem, et non antea beatus Dominicus libri nostri missalis possessionem assecutus est putandus, circa  annum 1050.

Certum insuper est hunc sacramentorum librum totum esse monasticum, et ad monachos Benedictini ordinis spectare, tum ab ipsa missa sancti Benedicti et a peculiari eius transitu prefatione, tum a geminis orationibus in ordine ad induendum monachum, ubi secunda oratione legitur: Precamur te, Domine, ut intercedente beato Benedicto confessore tuo, huic famulo tuo cui habitum sancte religionis imponimus, etc. Idipsum constat ex litaniis in ordine ad dandam penitentiam, in quibus inuocantur plures sancti monachi Benedictini; atque ab illorum et ab inuocatione presertim sancti Apollinaris, cuius sacrum corpus in Classensi basilica requiescit, qui ceteris martyribus, post sanctum Clementem papam prefertur, uel ipsimet Classensi Rauennati monasterio, uel alteri eiusdem ordinis et Classensi subiecto, huius libri usum non dubitauerim ascribere. Tale fuit olim iudicium Petri Pollidorii uiri eruditissimi cui  accedit opinio preclarissimi presulis Auximani, et Cingulani Pompeii Compagnonii. Argumenti fidem adauget missa quam habemus in dedicatione ecclesie post festum diem sancto Marco sacrum, et ante natalitia sancti Ioannis Baptiste. Porro dedicatio basilice Classensis Sancti Apollinaris celebratur quotannis septima die mensis Maii, ideoque prope dixerim librum hunc missalem ad Classense cenobium spectasse, et a monachis Classensibus primum sancto Petro Damiano, ab hoc uero sancto Dominico Loricato dono datum.

Sacramentarii huius initium sumitur a prefatione communi, et procedit ad totam missam, in honorem omnium sanctorum pro uiuis et defunctis. Que precedunt, queque subsequuntur misse, prefationes et preces diuerso charactere scripte nichil aliud sunt quam gemine appendices; eruditorum tamen iudicio et Sartii presertim Camaldulensis doctissimi presulis harum rerum peritissimi, quorum oculis  autographum ipsum subiecimus, eodem undecimo seculo scripte.

Habet quelibet missa tres tantum orationes; prima que dicitur Collecta, altera que uocatur secreta, postrema que postcommunionem appellatur. Collectarum, quibus in missa utimur, primum auctorem fuisse Gelasium norunt omnes rerum ecclesiasticarum scriptores, et antiqua monumenta euincunt, ut scribit Franciscus Pagius in Breuiario Romanorum pontificum sub Gelasio . Non habemus hic neque introitum, neque gradualia, sed nec epistolas, nec euangelia, non denique offertoria et uersiculos post communionem. Quamobrem suspicari non immerito possum hunc sacramentarium librum missis duntaxat inseruiisse sollemnioribus, in quibus celebrans olim recitabat tres illas hic prostantes orationes, prefationem et canonem, et reliqua ministri cantabant. Duos siquidem sacramentarios libros ecclesias in misse sacrificio olim  usurpasse dicendum; alterum plenarium dictum, quem Leo Iu tenendum esse precepit in qualibet ecclesia : Missale plenarium, inquit, et lectionarium, et antiphonarium unaqueque ecclesia habeat; et forte illud est missale plenarium, quo nunc sacerdotes utuntur ad priuatas missas celebrandas, plenarium ideo appellatum, quia quidquid in lectionariis et antiphonariis libris seorsim continetur, collectum ibi est, et plene reperitur; et alterum eiusdem generis cum nostro, pro solemnibus tantum missis assignatum, ultra quem etiam lectionarium, in quo epistole et euangelia, et antiphonarium, ubi introitus, gradualia, offertoria et uersiculi post communionem continerentur, essent comparanda.

Ut autem huius uetusti moris ueritas magis clarescat, memoria repetendum est, sanctum Gregorium Magnum ex his psalmis, quos Celestinus papa alternatim ante missam cantandos decreuerat, aliquos  selegisse uersiculos pro introitu et responsoriis, alios pro offertorio et communione, aliosque in unum congessisse librum, quem antiphonarium nuncupauit, Gregorianum propterea dictum,  et a pie memorie cardinali Thomasio typis uulgatum. Quia uero nonnulle ex illis antiphonis, que post epistolam dicuntur, in eminentiori loco cantari solebant, ad quem per gradus cantores ascendebant, uocate sunt graduales, ut sentit cardinalis Bona  contra quosdam, qui censent sic appellatos a gradibus altaris.

Olim pariter tam epistole, quam euangelia cantabantur semper in ambone seu pulpito, et euangelia quidem altiori loco, epistola inferiori ex prescripto Romani ordinis. Libri uero, ubi epistole et euangelia continebantur, lectionaria sunt appellati, quorum unum titulo comitis iussu Damasi compaginauit Hieronymus.

Lectionaria alio nomine passionaria uocabantur, in quibus acta etiam sanctorum et eorum martyria erant scripta. Libri in quibus exarate erant epistole canonice, epistolaria dicebantur; ex iis unum Desiderius abbas Casinensis, inde summus pontifex  uictor III, ornatum uoluit gemmis tabellis, argentea una, aurea altera, ut in Chronico Casinensi legitur . Erat et liber euangeliorum euangeliarium uocatum, erga quem is fuit apud fideles cultus et honor, ut testibus Baronio et Bona, quoties generalia concilia habebantur, sub regali solio in medio Patrum assessorum poneretur.

Relique preces, que in misse sacrificio dicuntur, et hic desiderantur, uelut Kyrie eleison, Gloria in excelsis, Symbolum apostolicum, alieque orationes ante canonem et ante communionem, scripte forte erant in illis tabellis, que iuxta morem hodiernum in altari sunt posite ante oculos celebrantis, quasque episcopi, aliique episcopalia iura habentes legunt modo ex libro, quem uulgo canonem uocant.

Tandem animaduerto missalem hunc librum in pluribus conuenire cum sacramentario sancti Gregorii quamuis frequentes uarietates obseruentur  iuxta undecimi seculi usum. Quidquid uero nota dignum in missali reperi, suis infra locis breuiter appono.





uETUS SACRAMENTARIUM Nunc primum editum.





[NOTA.]

In Dei nomine. Amen. Hec est copia publica cuiusdam perantiqui Missalis charta membranacea manuscripti paginarum centum uiginti sex, longitudinis unciarum tredecim, latitudinis nouem cum dimidio, cooperti in fronte et in suis fibulis ex serico gausapine uiridis coloris cum tegumentis ex laminis argenteis auro linitis et concinne releuatis cum quibusdam paruulis imaginibus figure orbiculate hinc inde dispositis, circum quas quidam Greci characteres apparent, in quorum medio conspiciuntur quedam alie imagines ex ebore pariter releuate et sculpte, ebeno circumducte prout apparent delineate in sequenti et altero folio apposito, in principio et in fine presentis copie, in interiori uero tegumentorum parte ex tela serica omnino integra coopertis coloris pariter uiridis, tenoris sequentis uidelicet.



 IN FESTIuITATE SANCTI STEPHANI PROTOMARTYRIS.


+ Aeterne Deus. Beati Stephani Leuite simul et  martyris natalitia recolentes, quod fidei, quod sacre militie, quod dispensationis et castitatis egregie,  et predicationis mirabilisque cons . . . . . eius confessionis ac patientie . . . . . exempla ueneranda proposuit, et ideo Natiuitatem Filii tui merito pre ceteris, passionis sue festiuitate prosequitur, cuius glorie sempiterne primus martyr occurrit per quem.



IN FESTIuITATE SANCTI IOANNIS EuANGELISTAE.

+ Aeterne Deus. Beati apostoli tui et euangeliste Ioannis ueneranda natalitia recensentes, quod Domini nostri Iesu Christi uocatione suscepta terrenum respuit patrem, ut posset inuenire celestem, adeptus est in regno celorum sedem apostolici culminis, qui tantum retia carnalia contempserat genitoris, quique ab Unigenito sic familiariter ut dilectus et immense gratie muneribus approbatus  ut eum idem Dominus in cruce iam positus . . . . . sue matri uirgini filium . . . . . garet. Qu . . . . beate Genitricis integritati probati dilectione discipuli uirginitas deseruiret; nam et in Cene mystice sacrosancto conuiuio super ipsum uite fontem eternum scilicet pectus recubuerat Saluatoris, de quo perenniter manantia celestis hauriens fluenta doctrine tam profundis ac mysticis reuelationibus est imbutus ut omnem transgrediens creaturam excelsa mente conspiceret, et euangelica uoce proferret, quod In principio erat uerbum, et uerbum erat  apud Deum, et Deus erat uerbum. Et ideo cum angelis.



IN NATIuITATE INNOCENTIUM.

+ Aeterne Deus. Et in pretiosis mortibus paruulorum, quos propter nostri Saluatoris infantiam bestiali seuitia Herodes funeste occidit. In . . . . . . sola magis gratia quam uoluntas, et clara est prius confessio quam loquela, ante passio quam membra idonea passione. Existunt testes Christi, qui eius nondum fuerant agnitores; que pro suo nomine trucidatis meritum glorie perire non patitur, sed proprio cruore perfusis, et salus regenerationis adhibetur, et imputatur corona martyrii. Et ideo cum angelis et archangelis.

 Per omnia secula seculorum. Amen. Dominus  uobiscum. Et cum spiritu tuo. Sursum corda. Habemus ad Dominum. Gratias agamus Domino Deo nostro. Dignum et iustum est. Dignum et iustum est, equum et salutare, nos tibi semper et ubique gratias agere, Domine sancte, Pater omnipotens, eterne Deus, per Christum Dominum nostrum, per quem maiestatem tuam laudant angeli, adorant dominationes, tremunt potestates, celi celorumque uirtutes ac beata Seraphim socia exsultatione concelebrant, cum quibus et nostras uoces ut admitti iubeas deprecamur supplici confessione dicentes.

 Sanctus, sanctus, sanctus, Dominus Deus Sabaoth. Pleni sunt celi et terra gloria tua. Hosanna in excelsis. Benedictus qui uenit in nomine Domini. Hosanna in excelsis.

 Te igitur, clementissime Pater, per Iesum Christum Filium tuum Dominum nostrum, supplices rogamus et petimus uti accepta habeas et bene+dicas hec do+na, hec mu+nera, hec sancta + sacrificia illibata, imprimis que tibi offerimus pro Ecclesia tua sancta catholica, quam pacificare, custodire, adunare et regere digneris toto orbe terrarum, una cum famulo tuo papa nostro et antistite nostro, et omnibus orthodoxis catholice atque apostolice fidei cultoribus.

Memento, Domine, famulorum famularumque  tuarum, illorum et omnium circumstantium, quorum tibi fides cognita est et nota deuotio. Pro quibus tibi offerimus uel qui tibi offerunt hoc sacrificium laudis, pro se suisque omnibus. Pro redemptione animarum suarum, pro spe salutis et incolumitatis sue tibi reddunt uota sua eterno Deo uiuo et uero.

Communicantes et memoriam uenerantes imprimis gloriose semper uirginis Marie genitricis Dei et Domini nostri Iesu Christi, sed et beatorum apostolorum ac martyrum tuorum Petri, Pauli, Andree, Iacobi, Ioannis, Thome, Iacobi, Philippi, Bartholomei, Matthei, Simonis, et Thaddei, Lini, Cleti, Clementis, Sixti, Cornelii, Cypriani, Laurentii, Grisogoni, Ioannis et Pauli, Cosme et Damiani,  et omnium sanctorum tuorum, quorum meritis precibusque concedas ut in omnibus protectionis tue muniamur auxilio. Per eumdem Christum Dominum nostrum.

Hanc igitur oblationem seruitutis nostre, sed et cuncte familie tue, quesumus, Domine, ut placatus accipias, diesque nostros in tua pace disponas, atque ab eterna damnatione nos eripi, et in electorum tuorum iubeas grege munerari, per Christum Dominum nostrum.

Quam oblationem tu, Deus, in omnibus, quesumus, bene+dictam, ascri+ptam, ra+tam, ratio+nabilem, acceptabilemque facere digneris, ut nobis cor+pus  et san+guis fiat dilectissimi Filii tui Domini nostri Iesu Christi.

Qui pridie quam pateretur accepit panem in sanctas ac uenerabiles manus suas, et eleuatis oculis in celum ad te Deum Patrem omnipotentem, tibi gratias agens, bene+dixit, fregit et dedit discipulis suis dicens: Accipite et manducate ex hoc omnes: Hoc est enim corpus meum.

Simili modo postea quam cenatum est, accipiens et hunc preclarum calicem in sanctas ac uenerabiles manus suas, item tibi gratias agens, bene+dixit, deditque discipulis suis dicens: Accipite et bibite ex eo omnes: Hic est enim calix sanguinis mei noui et eterni testamenti, mysterium fidei, qui pro uobis et pro multis effundetur in remissionem peccatorum.

 Hec quotiescunque feceritis, in mei memoriam facietis.

Unde et memores, Domine, nos tui serui, sed et plebs tua sancta eiusdem Christi Filii tui Domini nostri, tam beate passionis, nec non et ab inferis resurrectionis, sed et in celis gloriose ascensionis offerimus preclare maiestati tue de tuis donis ac datis, ho+stiam puram, ho+stiam sanctam, ho+stiam immaculatam, panem + sanctum uite eterne, et calicem + salutis perpetue.

Supra que propitio ac sereno uultu respicere digneris, et accepta habere, sicuti accepta habere dignatus es munera pueri tui iusti Abel, et sacrificium patriarche nostri Abrahe, et quod tibi obtulit summus sacerdos tuus Melchisedech, sanctum sacrificium,  immaculatam hostiam.

Supplices te rogamus, omnipotens Deus, iube hec perferri per manus sancti angeli tui in sublime altare tuum, in conspectu diuine maiestatis tue, ut quotquot ex hac altaris participatione sacrosanctum Filii tui corpus et sanguinem sumpserimus, omni benedictione celesti et gratia repleamur. Per.

Memento etiam, Domine, famulorum famularumque tuarum, illorum qui nos precesserunt cum signo fidei et dormiunt in somno pacis. Ipsis, Domine, et omnibus in Christo quiescentibus locum refrigerii, lucis et pacis, ut indulgeas deprecamur. Per eumdem.

 Nobis quoque peccatoribus famulis tuis de  multitudine miserationum tuarum sperantibus partem aliquam et societatem donare digneris cum tuis sanctis apostolis et martyribus Ioanne, Stephano, Matthia, Barnaba, Ignatio, Alexandro, Marcellino, Petro, Felicitate, Perpetua, Agatha, Lucia, Agnete, Cecilia, Anastasia, et cum omnibus sanctis tuis, intra quorum nos consortium, non estimator meriti, sed uenie, quesumus, largitor admitte. Per Christum Dominum nostrum.

Per quem hec omnia, Domine, semper bona creas, sancti+ficas, uiui+ficas, bene+dicis et prestas nobis, per ipsum et cum ipso, et in ipso, est tibi Deo Patri omnipotenti in unitate Spiritus sancti omnis honor et gloria.

Per omnia secula seculorum. Amen. Oremus.  Preceptis salutaribus moniti, et diuina institutione formati audemus dicere:

Pater noster, qui es in celis, sanctificetur nomen tuum. Adueniat regnum tuum; Fiat uoluntas tua sicut in celo et in terra. Panem nostrum quotidianum da nobis hodie. Et dimitte nobis debita nostra sicut et nos dimittimus debitoribus nostris. Et ne nos inducas in tentationem. Sed libera nos a malo.

 Sequitur oratio. Libera nos, quesumus, Domine, ab omnibus malis preteritis, presentibus et futuris, et intercedente pro nobis beata et gloriosa semperque uirgine Dei genitrice Maria, et electis archangelis tuis, Michel, Gabriel, Raphel, beatoque Ioanne Baptista precursore tuo et sanctis apostolis  tuis Petro et Paulo, atque Andrea cum omnibus sanctis, da propitius pacem in diebus nostris, ut ope misericordie tue adiuti, et a peccato simus semper liberi et ab omni perturbatione securi. Per  Dominum nostrum Iesum Christum Filium tuum, qui tecum uiuit et regnat in unitate Spiritus sancti Deus. Per omnia secula seculorum. Amen. Pax Domini sit semper uobiscum. Et cum spiritu tuo.

Agnus Dei, qui tol., etc.



 MISSA IN NOCTE SANCTA.

Deus, qui hanc sacratissimam noctem ueri luminis fecisti illustratione clarescere, da, quesumus, ut cuius lucis mysteria in terra cognouimus eius quoque gaudiis perfruamur in celo. Qui tecum uiuit.

Secreta. Accepta tibi sit, Domine, quesumus hodierne festiuitatis oblatio, ut tua gratia largiente per hec sacrosancta commercia in illius inueniamur forma in quo tecum est nostra substantia. Qui tecum.

 Postcommunio. Da nobis, quesumus, Domine Deus noster, ut qui natiuitatem Domini nostri Iesu Christi nos frequentare gaudemus, dignis conuersationibus ad eius mereamur peruenire consortium. Qui tecum.



IN DIE SANCTO NATALIS DOMINI.

 Concede, quesumus, omnipotens Deus, ut nos Unigeniti tui noua per carnem natiuitas liberet, quos sub peccati iugo uetusta seruitus tenet. Per eumdem.

Secreta. Oblata, Domine, munera, noua Unigeniti tui natiuitate sanctifica, nosque a peccatorum nostrorum maculis emunda. Per eumdem.

Prefatio. uere dignum et iustum est, equum et salutare, nos tibi semper et ubique gratias agere, Domine sancte, Pater omnipotens, eterne Deus, quia per incarnati uerbi mysterium noua mentis nostre oculis lux tue claritatis infulsit, ut dum uisibiliter Deum cognoscimus, per hunc in inuisibilium  amore rapiamur. Et ideo cum angelis et archangelis, cum thronis et dominationibus, cumque omni militia celestis exercitus hymnum glorie tue canimus sine fine dicentes:

Infra actionem. Communicantes, et diem sacratissimum celebrantes, que beate Marie intemerata uirginitas huic mundo edidit Saluatorem, sed et memoriam uenerantes eiusdem gloriose semper uirginis Marie genitricis Dei et Domini nostri Iesu Christi, sed et beatorum.

Postcommunio. Presta, quesumus, omnipotens Deus, ut natus hodie Saluator mundi, sicut diuine nobis generationis est auctor, ita et immortalitatis sit ipse largitor. Qui tecum uiuit.



IN FEST. SANCTI STEPHANI LEuITAE.

 Da nobis, quesumus, Domine, imitari quod colimus, ut discamus et inimicos diligere, quia eius natalitia celebramus, qui nouit etiam pro persecutoribus exorare. Per Dominum.

Secreta. Suscipe, Domine, munera pro tuorum commemoratione sanctorum, ut quod illos passio gloriosos, nos deuotio reddat innocuos. Per.

Communio. Auxilientur nobis, Domine, sumpta mysteria, et intercedente beato Stephano martyre tuo sempiterna protectione confirment. Per.



IN FEST. SANCTI IOANNIS EuANGELISTAE.

Ecclesiam tuam, Domine, benignus illustra, ut beati Ioannis euangeliste illuminata doctrinis ad dona perueniat sempiterna. Per.

Secreta. Suscipe munera, Domine, que in eius  solemnitate tibi deferimus, cuius nos confidimus patrocinio liberari. Per.

Communio. Refecti cibo potuque celesti, Deus noster, te supplices deprecamur, ut in cuius hec commemoratione percepimus, eius muniamur, et precibus. Per.



IN OCTAuA DOMINI.

Deus, qui nobis nati Saluatoris diem celebrare concedis octauum, fac nos, quesumus, eius perpetua diuinitate muniri, cuius sumus carnali commercio reparati. Per.

Secreta. Presta, quesumus, Domine, ut per hec munera, que Domini nostri Iesu Christi arcane natiuitatis mysterio gerimus, purificate mentis  intelligentiam consequamur. Per.

Communio. Presta, quesumus, Domine, ut quod Saluatoris nostri iterata solemnitate percepimus perpetue nobis redemptionis conferat medicinam. Per.



IN EPIPHANIA DOMINI.

Deus, qui hodierna die Unigenitum tuum gentibus  stella duce reuelasti, concede propitius, ut qui iam te ex fide cognouimus, usque ad contemplandam speciem tue celsitudinis perducamur. Per.

Secreta. Ecclesie tue, quesumus, Domine dona propitius intuere, quibus iam non aurum, thus et myrrha profertur, sed quod eisdem muneribus declaratur, immolatur et sumitur. Per.

Prefatio. + Aeterne Deus, quia cum unigenitus Filius tuus in substantia nostre mortalitatis apparuit, noua nos immortalitatis sue luce reparauit. Et ideo.

Infra actionem. Communicantes et diem sacratissimum celebrantes, quo Unigenitus tuus in tua tecum gloria ceternus, in ueritate carnis nostre uisibiliter corporalis apparuit, sed et memoriam,  etc.

Communio. Presta, quesumus, Domine Deus noster, ut que solemni celebramus officio purificate mentis intelligentia consequamur. Per.



 BENEDICTIO SUPER CEREOS IN PURIFICATIONE SANCTAE MARIAE.

Exaudi, quesumus, Domine, plebem tuam, et que extrinsecus annua tribuis deuotione uenerari, interius assequi gratie tue luce concede. Per.

Dominus uobiscum. Et cum. Sursum corda. Gratias agamus Domino Deo nostro. + Aeterne Deus, creator celi et terre, Rex regum, et Dominus dominantium, nos supplices tuos ad te clamantes clementer exaudire digneris, quia omnia ex nichilo creaasti, et iussu tuo opera apum hunc liquorem ad  perfectionem cerei euenire fecisti, et hodierna die petitionem iusti Simeonis implesti. Te humiliter deprecamur, ut has candelas ad usum hominum, et sanitatem corporum et animarum quicumque tuus fidelis pro benedictione suis gestauerit in manibus siue in terra, siue in aquis per inuocationem tui sanctissimi nominis, et intercessionem sancte Marie Filii tui genitricis, cuius purgationem hodie celebramus mentibus deuotis, atque omnium sanctorum tuorum prece, et meritis benedi+cere, et sancti+ ficare tua pietate digneris, ut hec plebs tua, qui hos cereos honorifice in manibus portat, teque psallendo laudes decantat, tu exaudias eorum uoces de celo sancto tuo, et de sede maiestatis tue; propitiusque  sis omnibus clamantibus ad te, quos pretioso Christi Filii tui sanguine dignatus es redimere, qui tecum uiuit.

Oremus. Preceptis salutaribus moniti, etc. Pater noster qui es in celis, etc.

Alia oratio. Bene+dic, Domine, Iesu Christe, hanc creaturam cerei supplicationibus nostris, et infunde  ei per uirtutem sancte Cru+cis benedictionem celestem, ut qui eam ad expellendas tenebras humano generi tribuisti talem signaculo cru+cis tue fortitudinem et benedictionem accipiat, ut in quibuscunque locis accensa siue posita fuerit, discedat et contremiscat diabolus et fugiat pallidus cum omnibus ministris suis de habitationibus, nec presumat amplius illudere seruientibus Deo. Proinde te quesumus, Domine, ut mittas sanctum angelum tuum Raphelem, qui euulsit a Sara et Tobia demonem mortiferum eos infestantem, conterat illum, et perdat de cunctis habitationibus colentium Deum, de domibus, de angulis, de lectulis, de refectoribus, de uniuersis locis in quibuscunque Deo famulantes habitant, quiescunt, dormiunt, uigilant, ambulant et consistunt,  nec ualeat ille malignus amplius inquietare illos, quos sancti chrismatis tui unctione fecisti esse munitos. Benedico hos cereos in nomine Dei + Patris omnipotentis, et Filii + eius unigeniti, et Spiritus + sancti paracleti, ut sit ubique diaboli effugatio, atque omnium contubernalium suorum exterminatio, auxiliante eadem sancta et indiuidua Trinitate, que in Unitatis essentia semper permanet in secula seculorum. Amen.

Sacerdos primitus accendat cereum et ceteris tribuat, et post accensionem dicat hanc orationem: Omnipotens sempiterne Deus, qui Unigenitum tuum hodierna die ulnis sancti Simeonis in templo tuo sancto suscipiendum presentasti, te supplices deprecamur,  ut hos cereos tuos quos famuli tui omni magnificentia suscipientes gestare cupimus luce accensos, bene + dicere et sancti + ficare digneris, atque lumine superne bene + dictionis accendere, quatenus eos tibi Domino Deo nostro offerendo digni, et sancto igne tue dulcedinis caritatis accensi, in templo sancto glorie tue representari mereamur. Per



MISSA IN DIE SANCTO.

Omnipotens sempiterne Deus, maiestatem tuam supplices exoramus, ut sicut unigenitus Filius tuus hodierna die cum nostre carnis substantia in templo  est presentatus, ita nos facias purificatis tibi mentibus presentari. Per eumdem.

Secreta. Exaudi, Domine, preces nostras, et ut digna sint munera, que oculis tue maiestatis offerimus, subsidium nobis tue pietatis impende. Per.

Communio. Quesumus, Domine Deus noster, ut sacrosancta mysteria, que pro reparationis nostre munimine contulisti, intercedente beata uirgine Maria, et presens nobis remedium esse facias et futurum. Per.



 IN CATHEDRA SANCTI PETRI.

Deus qui beato apostolo tuo Petro collatis clauibus regni celestis, animas ligandi atque soluendi pontificium tradidisti, concede intercessionis eius auxilio a peccatorum nostrorum nexibus liberemur.  Per.

Secreta. Ecclesie tue, quesumus, Domine, preces et hostias beati Petri apostoli commendet oratio, ut quod pro illius gloria celebramus, nobis prosit ad ueniam. Per.

Communio. Sancta tua nos, Domine, quesumus, sumpte uiuificent, et intercedente beato Petro apostolo tuo, misericordie sempiterne preparent expiatos. Per.



 IN FEST. SANCTI BENEDICTI

Omnipotens sempiterne Deus, qui per gloriosa beati Benedicti abbatis exempla humilitatis triumphale nobis iter ostendisti, da, quesumus, ut uiam tibi placite obedientie, per quam uenerabilis Pater Benedictus illesus antecedebat, nos preclaris eius  meritis adiuti sine errore subsequamur. Per

Secreta. Paternis intercessionibus magnifici pastoris Benedicti, quesumus familie tue, omnipotens Deus, commendetur oblatio, cuius uitalibus decoratur exemplis. Per.

Communio. Perceptis, Domine Deus noster, sacramentis salutaribus humilitate deprecamur, intercedente beato Benedicto abbate, que pro illius uenerando agimus obitu, nobis proficiant ad salutem. Per.



 IN ANNUNTIATIONE SANCTAE MARIAE.

Deus, qui hodierna die uerbum tuum beate uirginis  aluo coadunare uoluisti, fac nos ita peragere, ut tibi placere ualeamus. Per eumdem.

Secreta. In mentibus nostris, Domine, uere fidei sacramentum confirma, ut quod conceptum de uirgine Deum uerum et hominem confitemur, per eius salutifere resurrectionis potentiam ad eternam mereamus peruenire letitiam. Per eumdem.

Communio. Gratiam tuam, Domine, mentibus nostris infunde, ut qui angelo nuntiante Christi Filii tui incarnationem cognouimus, per passionem eius et crucem ad resurrectionis gloriam perducamur. Per eumdem.



PRIMA DOMINICA IN QUADRAGESIMA.

Deus, qui Ecclesiam tuam annua quadragesime obseruatione purificas, presta familie tue, ut quod  a te obtinere abstinendo nititur, hoc bonis operibus exsequatur. Per.

Secreta. Sacrificium quadragesimalis initii solemniter immolamus, te, Domine, deprecantes, ut cum epularum restrictione carnalium a noxiis quoque uoluptatibus temperemus. Per.

Communio. Tui nos sacramenti libatio sancta restauret, et a uetustate purgatos in ministerii salutaris faciat transire consortium. Per.



 INCIPIT BENEDICTIO PALMAE ET OLIuAE.

Auge fidem in te sperantium, Deus, et supplicum preces clementer exaudi, et ueniat super nos multiplex misericordia tua. Benedicantur et hi palmites oliuarum, et sicut in figura Ecclesie multiplicasti Ne egrediente de arca, et Moysen exeunte de  Aegypto cum filiis Isrel, ita nos portantes palmas aut ramos oliuarum bonis actibus occurramus obuiam Christo, et per ipsum in gaudium intreamus eternum. Per.

Alia oratio. Deus, qui dispersa congregas et congregata conseruas, qui populis in obuiam Iesu ramis portantibus benedixisti, bene+dic etiam et hos  ramos palme et oliue, quos tui famuli ad nominis tui benedictionem fideliter suscipiunt, ut quocunque loco introducti fuerint, tuam benedictionem consequantur, ut omni aduersa ualetudine effugata, dextera tua protegat, quos redemit. Per eumdem.

Lectio. Dicite, filie Sion.

Secundum Mattheum. In illo tempore cum appropinquasset.

Item oratio. Domine sancte, Pater omnipotens, eterne Deus, qui iussisti in creatura tua arboreis uirgultis oliuas producere ad concinnandas altaris luminaria, ita supplici prece deposcimus ut hos ramos palme et oliue bene+dicere et sancti+ficare digneris, ut famuli tui, in manibus gestantes, sint sanctificati anima et corpore, et tua benedictione repleantur dicentes:  Benedictus qui uenit in nomine Domini. Hosanna in excelsis.

Tunc dicitur. Dominus uobiscum. Et cum spiritu tuo. Sursum corda. Habemus ad Dominum. Gratias agamus Domino Deo nostro. Dignum, etc.  Aeterne Deus. Te inter cetera mirabilium tuorum laudare et benedicere, qui Lamech semen iustum dedisti; Ne reuelasti per ipsum aquas diluuii futura cognoscens, cuius arca ad nostram saluationem columba spiritualis oliue fructuosum surculum detulit, quam ad se reuertentem Ne gaudens cum spiritali fructu libenter suscepit. De cuius rami unctione Iacob electus titulum erigit, uotum uouit, et oleum desuper fudit. Hec est inditio rami illius manantia de celis gratia, seu et populi uasa replentes. Hec est gratia, que et  uiduam benedixit in oleo. Hec est inditio rami illius plantati secus decursus aquarum, cuius folium non defluit. Per quod quotidie lauacrum baptismatis ab Ecclesia procreatur, et nostra delentur peccata. Hec est tua plantatio bona ualde, et tu es uita et resurrectio mortuorum. Qui quatriduanum Lazarum suscitasti, et nisi eum proprio nomine uocasses,  cuncti resurrexissent a mortuis. Propterea et turba cum ramis palmarum obuiantes clamabant: Hosanna, benedictus qui uenit in nomine Domini Rex Isrel. Quapropter, quesumus clementiam tuam, ut nos famulos tuos, qui huius rei gratiam et fidem ueritatis percipimus, eruas et exuas de ore inferni, et adiutorium gratie tue nobis tribuere digneris, ut iuste et pie sancteque uiuentes cum electis facias habere consortium. Per quem hec, Domine, semper bona creas, sancti+ficas, uiui+ficas, bene+dicis et nobis seruis tuis largiter prestas. Per omnia secula seculorum. Amen.

Alia oratio. Deus, qui Filium tuum Dominum nostrum Iesum Christum pro nostra salute in hunc  mundum misisti, ut se humiliaret ad nos, et reuocaret ad te, qui etiam dum Hierusalem ueniret, et adimpleret Scripturas, credentium populorum turba fidelissima deuotionis sue uestimenta cum ramis palmarum in uia sternebant, presta quesumus, ut illi fidei uiam preparemus, de qua remoto lapide offensionis et petra scandali, frondeat opere iustitie ramos, ut eius uestigia consequi mereamur. Per.

Hec est alia oratio. Petimus te, sancte Pater omnipotens, eterne Deus, ut respicere digneris super hanc creaturam oliue et palme, que ex ligni materia prodire iussisti, quam columba rediens ad arcam proprio protulit ore bene+dicere et sancti+ficare digneris, ut quicunque ex ea sumpserint, accipiat sibi ad perfectionem anime et corporis, fiatque,  Domine, nostre salutis remedium, tue gratie sacramentum. Per.



INCIPIT MISSA IN DIE.

Omnipotens sempiterne Deus, qui humano generi ad imitandum humilitatis exemplum Saluatorem nostrum carnem sumere, et crucem subire uoluisti, concede propitius, ut et patientie ipsius habere documenta et resurrectionis consortia mereamur. Per.

Secreta. Concede quesumus, Domine, ut oculis tue maiestatis munus oblatum et gratiam nobis tue deuotionis obtineat et effectum beate perennitatis acquirat. Per.

Prefatio.  Aeterne Deus, per quem nobis indulgentia largitur, et pax per omne seculum predicatur.  Traditur cunctis credentibus disciplina, ut sanctificatos nos possit dies uenturus excipere. Et ideo cum angelis.

Communio. Per huius, Domine, operationem mysterii, et uitia nostra purgentur et iusta desideria compleantur. Per.



FERIA u, IN CeNA DOMINI.

Deus a quo et Iudas reatus sui penam, et confessione tua latro premium sumpsit, concede nobis tue propitiationis effectum, ut sicut in passione sua iehsu Christus Dominus noster diuersa utrisque intulit stipendia meritorum, ita nobis ablato uetustatis errore resurrectionis sue gratiam largiatur. Qui tecum uiuit.

 Secreta. Ipse tibi, quesumus, Domine sancte, Pater omnipotens, sacrificium nostrum reddat acceptum, qui discipulis suis in sui commemoratione hoc fieri hodierna traditione monstrauit. Qui tecum.

Infra actionem. Communicantes et diem sacratissimum celebrantes, quo Dominus noster iehsu Christus pro nobis est traditus, sed et memoriam uenerantes.

Communio. Refecti salutaribus alimentis, quesumus, Domine, Deus noster, ut quod tempore nostre mortalitatis exsequimur, immortalitatis tue munere consequamur. Per.



IN PARASCEuEN.

 Oremus, dilectissimi nobis, pro Ecclesia sancta Dei, ut eam Deus et Dominus noster pacificare et custodire dignetur toto orbe terrarum, subiiciens ei principatus et potestates, detque nobis quietam et tranquillam uitam degentibus glorificare Deum Patrem omnipotentem.

Oremus. Flectamus genua. Omnipotens sempiterne Deus, qui gloriam tuam omnibus in Christo gentibus reuelasti, custodi opera misericordie tue, ut Ecclesia, toto orbe diffusa, stabili fide in confessione tui nominis perseueret. Per eumdem.

Oremus et pro beatissimo papa nostro N. ut Deus et Dominus noster qui elegit eum in ordine episcopatus saluum atque incolumem custodiat Ecclesie sancte sue ad regendum populum sanctum Dei.

 Oremus. Flectamus. Omnipotens sempiterne Deus, cuius iudicio uniuersa fundantur, respice propitius ad preces nostras et electum nobis antistitem tua pietate conserua, ut Christiana plebs, que tali gubernatur auctore, sub tanto pontifice credulitatis sue meritis augeatur. Per.

Oremus et pro omnibus episcopis, presbyteris, diaconibus, subdiaconibus, acolythis, exorcistis, lectoribus, ostiariis, confessoribus, uirginibus, uiduis, orphanis, et pro omni populo sancto Dei.

Oremus. Flectamus. Omnipotens sempiterne Deus, cuius Spiritu totum corpus Ecclesie sanctificatur et regitur, exaudi nos pro uniuersis ordinibus supplicantes, ut gratie tue munere ab omnibus tibi gradibus fideliter seruiatur. Per.

 Oremus et pro Christianissimo imperatore nostro N. ut Deus et Dominus noster subditas illi faciat omnes barbaras nationes ad nostram perpetuam pacem.

Oremus. Flectamus. Omnipotens sempiterne Deus, in cuius manus sunt omnes potestates, et omnia iura regnorum, respice ad Romanum benignus imperium, ut gentes, que in sua feritate confidunt, potentie tue dextera comprimantur. Per.

Oremus et pro catechumenis nostris, ut Deus et Dominus noster aperiat aures precordium ipsorum, ianuamque misericordie, ut per lauacrum regenerationis accepta remissione omnium peccatorum, et ipsi inueniantur in Christo Iesu Domino nostro.

 Oremus. Flectamus. Omnipotens sempiterne Deus, qui Ecclesiam tuam noua semper prole fecundas, auge fidem et intellectum catechumenis nostris, ut renati fonte baptismatis adoptionis tue filiis aggregentur. Per.

Oremus, dilectissimi nobis, Deum patrem omnipotentem, ut cunctis mundum purget erroribus, morbos auferat, famem depellat, aperiat carceres, uincula dissoluat, peregrinantibus reditum, infirmantibus sanitatem, nauigantibus portum salutis indulgeat.

Oremus. Flectamus. Omnipotens sempiterne Deus mestorum consolatio, laborantium fortitudo perueniant ad te preces nostre, de quacunque tribulatione clamantium, ut omnes sibi in necessitatibus suis  misericordiam tuam gaudeant adfuisse. Per.

Oremus et pro hereticis et schismaticis, ut Deus et Dominus noster eruat eos ob erroribus uniuersis, et ad sanctam matrem Ecclesiam catholicam et apostolicam reuocare dignetur.

Oremus. Flectamus. Omnipotens sempiterne Deus, qui saluas omnes, et neminem uis perire, respice ad animas diabolica fraude deceptas, ut omni heretica prauitate deposita, errantium corda resipiscant, et ad ueritatis tue redeant unitatem. Per.

Oremus et pro perfidis Iudeis, ut Deus et Dominus noster auferat uelamen de cordibus eorum, ut et ipsi cognoscant te Iesum Christum Dominum nostrum.

Hic non dicatur Flectamus. Omnipotens sempiterne  Deus qui etiam perfidiam Iudaicam a tua misericordia non repellis, exaudi preces nostras quas pro illius populi obcecatione deferimus, ut agnita ueritatis tue luce, que Christus est, a suis tenebris eruantur. Per.

Oremus et pro paganis, ut Deus auferat iniquitatem de cordibus eorum, et relictis idolis suis conuertantur ad Dominum uiuum et uerum, et unicum Filium eius Iesum Christum, Deum et Dominum nostrum, cum quo uiuit et regnat cum Spiritu sancto Deus per omnia secula seculorum.

Oremus. Flectamus. Omnipotens sempiterne Deus, qui non mortem peccatorum sed uitam semper inquiris, suscipe orationem nostram, et libera eos ab  idolorum cultura, et aggrega Ecclesie tue sancte ad laudem et gloriam nominis tui. Per.



 BENEDICTIO THYMIAMATIS IN SABBATO SANCTO.

Aeternam et iustissimam pietatem tuam deprecor, Domine sancte, Pater omnipotens, eterne Deus, ut bene+dicere digneris hanc speciem thymiamatis, uel cuiuslibet speciei, ut sit incensum maiestatis tue in odorem suauitatis acceptum, et a te, Domine, benedicatur, ita ubicunque odor peruenerit, extricetur et effugetur omne genus demoniorum,  sicut fumus iecoris piscis, quem Raphel archangelus tuus Tobie famulo tuo docuit accendi ad sanctam liberationem. Descendat super hanc speciem incensi plena bene+dictio, ut sit tibi acceptum; sicut ille, de quo Dauid propheta tuus cecinit dicens: Dirigatur oratio mea, sicut incensum in conspectu suo. Sit nobis odor consolationis ac suauitatis et gratie, ut fumus eius effuget omnes phantasias mentis et corporis, ut simus, Apostoli tui uoce, boni odoris Deo, effugiat a facie huius incensi omnis demonum incursus, sicut puluis a facie uenti, et sicut fumus a facie ignis. Presta hoc, piissime Pater, per Unigenitum tuum, cum quo uiuis et regnas cum Spiritu sancto Deus in secula seculorum. Amen.



BENEDICTIO IGNIS NOuI.


Omnipotens sempiterne, eterne Deus Creator omnium rerum, te humiliter deprecamur, ut hunc ignem nouum, celo terre largitum, sancti+ficare et bene+dicere digneris, et sicut in aduentu tuo elementa contagione peccatorum polluta purgare polliceris; ita et hic ignis nouus tabernaculis fidelium tuorum habendus purgationem perfectam obtineat, et obstaculis inuictus contra omnem nequitiam maligni spiritus perficiatur. Per.

Lect. I. In principio creauit.

Oratio. Deus, qui mirabiliter creasti hominem et mirabilia redemisti, da nobis, quesumus, contra oblectamenta peccati mentis ratione persistere, ut  mereamur ad gaudia eterna peruenire. Per.

Lect. II. Factum est in uigilia. Resp. Cantemus Domino.

Oratio. Deus cuius antiqua miracula in presenti quoque seculo coruscare sentimus, presta, quesumus, ut sicut priorem populum ab Aegyptiis liberasti, hoc ad salutem gentium, per aquas baptismatis opereris. Per.

Lect. Apprehendent septem mulieres. Resp. uinea facta est.

Oratio. Deus, qui nos ad celebrandum paschale sacramentum utriusque Testamenti paginis instruis, da nobis intelligere misericordiam tuam, et ea perceptione presentium munerum firma sit exspectatio  futurorum. Per.

Lect. Hec est hereditas. Resp. Attende celum.

Oratio. Deus, qui Ecclesiam tuam semper gentium uocatione multiplicas, concede propitius, ut quos aqua baptismatis abluis, continua protectione tuearis. Per.

Resp. Sicut ceruus.

Oratio. Concede, quesumus, omnipotens Deus, ut qui festa paschalia agimus celestibus desideriis accensi, fonte uite satiemur. Per.

  Ad missam dicitur Gloria in excelsis Deo.

Deus, qui hanc sacratissimam noctem gloria Dominice resurrectionis illustras, conserua in noua familie tue progenie adoptionis spiritum, quem dedisti, ut corpore et mente renouati, purum tibi exhibeant seruitutem. Per eumdem.

Secreta. Suscipe, Domine, quesumus, preces populi tui cum oblationibus hostiarum, ut paschalibus initiata mysteriis ad eternitatis nobis medelam te operante proficiant. Per.

Prefatio.  Aequum et salutare, te quidem, Domine, omni tempore, sed in hac potissimum nocte gloriosius predicare, cum pascha nostrum immolatus est Christus. Ipse enim uerus est Agnus, qui abstulit peccata mundi, qui mortem nostram  moriendo destruxit, et uitam resurgendo reparauit. Et ideo.

Infra actionem. Communicantes et noctem sacratissimam celebrantes resurrectionis Domini nostri Iesu Christi secundum carnem, sed et memoriam uenerantes imprimis gloriose semper uirginis Marie genitricis eiusdem Dei et Domini nostri Iesu Christi, sed et beatorum apostolorum.

Hanc igitur oblationem seruitutis nostre, sed et cuncte familie tue, quesumus, Domine, quam tibi offerimus pro his quoque quos regenerare dignatus es ex aqua et Spiritu sancto tribuens eis remissionem omnium peccatorum, quesumus, Domine, ut placatus accipias. Per.

Postcommunio. Spiritum nobis, Domine, tue caritatis  infunde, ut quos sacramentis paschalibus satiasti, tua facias pietate concordes. Per . . . in unitate eiusdem Spiritus sancti Deus.



IN DIE DOMINICAE SANCTAE PASCHAE.

Deus, qui hodierna die per Unigenitum tuum eternitatis nobis aditum deuicta morte reserasti, uota nostra, que preueniendo aspiras, etiam adiuuando prosequere. Per eumdem.

Secreta. Suscipe, Domine, preces populi tui cum oblationibus hostiarum, ut paschalibus initiata mysteriis,  ad eternitatis nobis medelam te operante proficiant. Per.

 Aequum et salutare. Te quidem; require retro.

Communicantes; require in nocte sancta.

Hanc igitur; similiter.

Postcommunio. Spiritum nobis Domine tue caritatis infunde, ut quos sacramentis paschalibus satiasti, tua facias pietate concordes. Per.



FERIA II, IN PASCHA.

Deus, qui solemnitate paschali mundo remedia contulisti, populum tuum celesti dono prosequere, ut et perfectam libertatem consequi mereatur, et ad uitam proficiat sempiternam. Per.

Secreta. Paschales hostias recensentes, quesumus,  Domine, ut quod frequentamus actu, comprehendamus affectu. Per.

Postcommunio. Impleatur in nobis, quesumus, Domine, sacramenti paschalis sancta libatio, nosque de terrenis affectibus ad celestem transferat institutum. Per.



FERIA III, IN PASCHA.

Deus, qui Ecclesiam tuam nouo semper fetu multiplicas, concede famulis tuis ut sacramentum uiuendo teneant, quod fide perceperunt. Per.

Secreta. Suscipe, Domine, fidelium preces cum oblationibus hostiarum, ut per hec pie deuotionis officia, ad celestem gloriam transeamus. Per.

Postcommunio. Concede, quesumus, omnipotens Deus, ut paschalis perceptio sacramenti, continua  in nostris mentibus perseueret. Per.



IN OCTAuA PASCHAE.

Presta, quesumus, omnipotens Deus, ut qui paschalia festa peregimus hec te largiente moribus et uita teneamus. Per.

Secreta. Suscipe munera, quesumus, Domine, exsultantis Ecclesie, et cui causam tanti gaudii prestitisti, perpetuum fructum concede letitie. Per.

Postcommunio. Quesumus, Domine Deus noster, ut sacrosancta mysteria que pro reparationis nostre  munimine contulisti, et presens nobis remedium esse facias et futurum. Per.



 IN NATALI SANCTI MARCI EuANGELISTAE.

Deus, qui hanc diem, gloriosi beati Marci euangeliste tui martyrio consecrasti, presta, quesumus ut ipse apud te pro nobis existat precipuus suffragator, qui Unigeniti tui fieri meruit euangelicus predicator. Qui tecum.

Secreta. Suscipe, quesumus, Domine, dignanter oblata, et beati Marci euangeliste suffragantibus meritis ad nostre salutis auxilium prouenire concede. Per.

Postcommunio. Celestibus, Domine, refecti muneribus supplices deprecamur, ut beati Marci euangeliste et martyris tui protegamur auxiliis, cuius  deuotis mentibus celebramus triumphum. Per.



IN DIE ASCENSIONIS DOMINI.

Concede, quesumus, omnipotens Deus, ut qui hodierna die Unigenitum tuum redemptorem nostrum ad celos ascendisse credimus, ipsi quoque mente in celestibus habitemus. Per eumdem Dominum nostrum.

Secreta. Suscipe, Domine, munera, que pro Filii tui gloriosa ascensione deferimus, et concede propitius, ut a presentibus periculis liberemur, et ad uitam perueniamus eternam. Per eumdem.

Prefatio.  Aeterne Deus, per Christum Dominum nostrum. Qui post resurrectionem omnibus discipulis suis manifestus apparuit, et ipsis cernentibus est eleuatus in celum, ut nos diuinitatis sue  tribueret esse participes. Et ideo.

Communicantes et diem sacratissimum celebrantes, quo Dominus noster unigenitus Filius tuus unitam sibi fragilitatis nostre substantiam in glorie tue dextera collocauit. Se det memoriam.

Communio. Presta nobis, quesumus, omnipotens et misericors Deus, ut que uisibilibus mysteriis sumenda percepimus, inuisibili consequamur effectu. Per.



SABBATO SANCTO IN PENTECOSTEN.

Lect. Tentauit Deus. Resp. Cantemus Deo.

Oratio. Deus qui in Abrahe famuli tui opere humano generi obedientie exempla prebuisti, concede nobis ex nostre uoluntatis prauitatem frangere, et  tuorum preceptorum rectitudinem in omnibus adimplere. Per.

Lect. Scripsit Moyses. Resp. Attende celum.

Oratio. Deus, qui nobis per prophetarum ora precepisti temporalia relinquere, atque ad eterna festinare, da famulis tuis, ut que a te iussa cognouimus,  implere celesti inspiratione ualeamus. Per.

Lect. Apprehendent septem mulieres. Resp. Sicut ceruus.

Oratio. Deus incommutabilis uirtus, lumen eternum, respice propitius ad totius Ecclesie tue mirabile sacramentum, et opus salutis humane perpetue dispositionis effectu tranquillius operare, totusque mundus experiatur et uideat deiecta erigi, inueterata nouari, et per ipsum redire omnia in integrum, a quo sumpsere principium. Per.

Oratio. Presta, quesumus, omnipotens Deus, ut claritatis tue splendor effulgeat, et lux tue lucis corda eorum, qui per gratiam tuam renati sunt, sancti Spiritus illustratione confirmet. Per.

Secreta. Munera, Domine, quesumus, oblata sanctifica,  et corda nostra sancti Spiritus illustratione emunda. Per.

Communicantes et diem sacratissimum Pentecosten celebrantes, quo Spiritus sanctus apostolis in uariis linguis apparuit. Sed et memoriam.

Hanc igitur oblationem seruitutis nostre, sed et cuncte familie tue, quam tibi offerimus pro his quoque quos regenerare dignatus es ex aqua et Spiritu sancto tribuens eis remissionem omnium peccatorum, quesumus, Domine, ut placatus accipias, diesque nostros.

Communio. Sancti Spiritus, Domine, corda nostra mundet infusio, et sui roris aspersione fecundet. In unitate.



IN DIE SANCTO PENTECOSTES.

 Deus, qui hodierna die corda fidelium sancti Spiritus illustratione docuisti, da nobis in eodem spiritu rec a sapere, et de eius semper consolatione gaudere. Per.

Secreta. Munera, quesumus, Domine, oblata sanctifica et corda nostra sancti Spiritus illustratione emunda. Per.

Prefatio.  Aeterne Deus per Christum Dominum nostrum, qui ascendens super omnes celos, sedensque ad dexteram tuam, promissum Spiritum sanctum hodierna die in filios adoptionis effudit, quapropter profusis gaudiis totus in orbe terrarum mundus exsultat, sed et superne uirtutes, atque angelice potestates hymnum glorie concinunt sine fine dicentes.

 Communicantes, ut supra.

Hanc igitur. Ut supra.

Communio. Sancti Spiritus, Domine, tuorum. Reliqua in uigilia.



IN DEDICATIONE TEMPLI.

Deus, qui nobis per singulos annos huius sancti  templi tui consecrationis reparas diem, et sacris mysteriis representas incolumes, exaudi preces populi tui et presta ut quisquis hoc templum beneficia petiturus ingreditur, cuncta se impetrasse letetur. Per.

Secreta. Annue, quesumus, Domine, precibus nostris ut quicunque infra templi huius, cuius anniuersarium dedicationis diem celebramus, ambitum continemur, plena tibi atque perfecta corporis et anime deuotionis placeamus, ut dum hec presentia uota reddimus, ad eterna premia te adiuuante uenire mereamur. Per.

Postcommunio. Deus, qui Ecclesiam tuam sponsam uocare dignatus es, ut que haberet gratiam per Dei deuotionem, haberet etiam ex nomine pietatem,  da ut omnis hec plebs, nomini tuo seruiens, huius uocabuli consortio digna esse mereatur, et Ecclesia tua in templo, cuius anniuersarius dies celebratur, tibi collecta te timeat, te diligat, te sequatur, ut dum iugiter per uestigia tua graditur, ad celestia promissa te ducente peruenire mereatur. Per.



 IN NATIuITATE SANCTI IOANNIS BAPTISTAE.

Deus, qui presentem diem honorabilem nobis in beati Ioannis natiuitate fecisti, da populis tuis spiritualium gratiam gaudiorum, et omnium fidelium mentes dirige in uiam salutis eterne. Per.

Secreta. Tua, Domine, muneribus altaria cumulamus, illius natiuitatem honore debito celebrantes, qui Saluatorem mundi et cecinit adfuturum, et adesse  monstrauit Dominum nostrum Iesum Christum.

Prefatio.  Aeterne Deus, in die festiuitatis hodierne, qua beatus Ioannes Baptista exortus est. Qui uocem Matris Domini nondum editus sensit, et adhuc clausus utero aduentus salutis humane prophetica exsultatione gestauit; qui et genitricis sterilitatem conceptus abstulit, et patris linguam natus absoluit, solusque omnium prophetarum, Redemptorem mundi, quem prenuntiauit, ostendit, et ut sacre purificationis effectum, aquarum naturam conceperit, sanctificandis Iordanis fluentis ipso baptismo  baptismatis lauit Auctorem. Et ideo cum.

Postcommunio. Sumat Ecclesia tua, Deus, beati Ioannis Baptiste generatione letitiam, per quem sue regenerationis cognouit auctorem Iesum Christum Filium tuum.



IN NATIuITATE APOSTOLORUM PETRI ET PAULI.

Deus qui hodiernam diem apostolorum tuorum Petri et Pauli martyrio consecrasti, da Ecclesie tue eorum in omnibus sequi preceptum, per quos religionis sumpsit exordium. Per.

Secreta. Hostias Domine, quas nomini tuo consecrandas offerimus, apostolica persequatur oratio, per quam nos expiari tribuis et defendi. Per.

Prefatio.  Aequum et salutare, te, Domine, suppliciter exorare, ut gregem tuum, pastor eterne  non deseras, sed per beatos apostolos tuos continua protectione custodias, ut iisdem rectoribus gubernetur quos operis tui uicarios eidem contulisti preesse pastores. Et ideo cum.

Communio. Quos celesti, Domine, alimen o satiasti, apostolicis intercessionibus ab omni aduersitate custodi. Per.



IN NATIuITATE SANCTI LAURENTII.

Da nobis, quesumus omnipotens Deus, uitiorum nostrorum flammas exstinguere, qui beato Laurentio tribuisti tormentorum suorum incendia superare. Per.

Secreta. Accipe, quesumus, Domine, munera dignanter oblata, et beati Laurentii suffragantibus meritis ad nostre salutis auxilium peruenire concede.  Per.

Postcommunio. Sacro munere satiati supplices te, Domine, deprecamur, ut quod debite seruitutis celebramus officio, saluationis tue sentiamus augmentum. Per.



 IN DIE ASSUMPTIONIS SANCTAE MARIAE.

ueneranda nobis, Domine, huius est diei festiuitatis, in qua sancta Dei genitrix mortem subiit temporalem, nec tamen mortis nexibus deprimi potuit, que Filium tuum Dominum nostrum de se genuit incarnatum. Qui tecum.

 Secreta. Oblatis, Domine, placare muneribus, et intercedente beata semper uirgine Maria cum omnibus sanctis tuis a cunctis nos defende periculis. Per.

Secreta. Subueniat, Domine, plebi tue Dei Genitricis oratio, quam et si pro conditione carnis migrasse cognoscimus, in celesti gloria apud te pro nobis orare sentiamus. Per.

Prefatio.  Aeterne Deus, et te in ueneratione sacrarum uirginum exultantibus animis laudare, benedicere et predicare, inter quas intemerata Dei genitrix uirgo Maria, cuius assumptionis diem celebramus, gloriosa effulsit. Que et Unigenitum tuum sancti Spiritus ob umbratione concepit, et uirginitatis  gloria permanente, huic mundo lumen eternum effudit Iesum Christum Dominum nostrum. Quem laudant angeli.

Postcommunio. Mense celestis participes effecti imploramus clementiam tuam, Domine Deus noster, ut qui festa Dei Genitricis colimus, a malis imminentibus eius intercessionibus liberamus. Per eumdem



 IN NATIuITATE SANCTAE MARIAE.

Supplicationem seruorum tuorum, Deus, miserator exaudi, ut qui in natiuitate Dei Genitricis et uirginis congregamur, eius intercessionibus complacatus, a te de instantibus periculis eruamur. Per.

Secreta. Unigeniti tui, Domine, nobis succurrat humanitas, ut qui, natus de uirgine, Matris integritatem  non minuit, sed sacrauit, in natiuitatis eius solemniis a nostris nos piaculis exuens oblatam nostram sibi faciat acceptam. Per.

Postcommunio. Sumptis, Domine, sacramentis, intercedente beata et gloriosa semper uirgine Dei genitrice Maria ad redemptionis eterne proficiamus augmentum. Per.



 IN FEST. SANCTI MICHAELIS ARCHANGELI.


Deus, qui miro ordine angelorum ministeria hominumque dispensas, concede propitius ut a quibus tibi ministrantibus in celis semper assistitur, ab his in terra nostra uita muniatur. Per.

Secreta. Hostias tibi, Domine, laudis offerimus suppliciter deprecantes, ut eosdem angelico pro nobis interueniente suffragio, et placatus accipias et ad salutem nostram peruenire concedas. Per.

Prefatio.  Aeterne Deus, sancti Michelis archangeli merita predicantes, quamuis enim nobis sit omnis angelica ueneranda sublimitas, que in maiestatis tue assistit conspectu, illa tamen est propensius honoranda, que in eius dignitate ordinis  celestis militie meruit principatum. Per Christum.

Communio. Repleti, Domine, benedictione celesti, suppliciter imploramus, ut quod fragili celebramus officio, sanctorum archangelorum nobis prodesse sentiamus auxilio. Per.



 IN FESTIuITATE OMNIUM SANCTORUM.

Omnipotens sempiterne Deus, qui nos omnium sanctorum tuorum merita sub una tribuisti celebritate uenerari, quesumus, ut desideratam nobis tue propitiationis abundantiam multiplicatis intercessionibus largiaris. Per.

Secreta. Munera tibi, Domine, nostre deuotionis offerimus, que et pro cunctorum tibi grata sint honore iustorum, et nobis salutaria te miserante reddantur. Per.

 Communio. Da, quesumus, Domine, fidelibus populis omnium semper sanctorum ueneratione letari, et eorum perpetua supplicatione muniri. Per.



 EODEM DIE SANCTI CAESARII.

Deus, qui nos beati martyris tui Cesarii annua  solemnitate letificas, concede propitius ut cuius natalitia colimus, etiam actiones imitemur. Per.

Secreta. Hostias tibi, Domine, beati Cesarii martyris tui dicatas, meritis benignus assume, et ad perpetuum nobis tribue peruenire subsidium. Per.

Communio. Omnipotens Deus, ut qui celestia alimenta percepimus, intercedente beato Cesario martyre tuo per hec contra omnia aduersa muniamur. Per.



 IN FEST. SANCTI MARTINI EPISCOPI.

Deus, qui conspicis quia ex nulla nostra uirtute subsistimus, concede propitius ut intercessione beati Martini confessoris tui contra omnia aduersa muniamur. Per.

 Secreta. Da, misericors Deus, ut hec nos salutaris oblatio et a propriis reatibus indesinenter expediat, et ab omnibus tueantur aduersis. Per.

Communio. Presta, quesumus, Domine Deus noster, ut quorum festiuitate uotiua sunt sacramenta, eorum salutaria nobis intercessione reddantur. Per.



IN FEST. SANCTI ANDREAE.

Maiestatem tuam, Domine, suppliciter exoramus, ut sicut Ecclesie tue beatus Andreas apostolus exstitit predicator et rector, ita apud te sit pro nobis perpetuus intercessor. Per.

Secreta. Sacrificium nostrum tibi, Domine, quesumus beati Andree precatio sancta conciliet, ut cuius honore solemniter exhibetur, meritis efficiatur  acceptum. Per.

Communio. Sumpsimus. Domine, diuina mysteria beati Andree festiuitate letantes, que sicut tuis  sanctis ad gloriam, ita nobis, quesumus, ad ueniam prodesse perficias. Per.



 IN FEST. SANCTI NICOLAI EPISCOPI ET CONFESSORIS.

Omnipotens sempiterne Deus, qui hodierna die beatissimum confessorum tuum atque pontificem Nicolaum, etherea regna penetrare fecisti; da, quesumus, supplicibus tuis digne illius solemnia celebrare, ut per eius uenerandam festiuitatem salutem consequamur et pacem. Per.

Secreta. Munera tibi, Domine, dicata sanctifica, et, intercedente beato Nicolao confessore tuo atque pontifice, per eadem nos placatus intende. Per.

Communio. Protege, quesumus, Domine, plebem tuam, beati Nicolai presulis patrocinio confidentem,  et quam diuinis recreas sacramentis, fac eam iugiter tuis inherere mandatis. Per.



 MISSA DE SANCTA TRINITATE.

Omnipotens sempiterne Deus, qui dedisti famulis tuis in confessione uere fidei eterne Trinitatis gloriam agnoscere, et in potentia maiestatis adorare Unitatem, quesumus ut eiusdem fidei firmitate ab omnibus semper muniamur aduersis. Per.

Secreta. Sanctifica, quesumus, Domine Deus, per tui nominis inuocationem huius oblationis hostiam, et per eam nosmetipsos tibi perfice munus eternum. Per.

Prefatio. Aeterne Deus, qui cum unigenito Filio tuo et Spiritu sancto unus es Deus, unus es Dominus; non in unius singularitate persone, sed in  unius Trinitatis substantia. Quod enim de tua gloria reuelante te, credimus, hoc de Filio tuo, hoc de  Spiritu sancto, sine differentia discretionis sentimus, ut in confessione uere sempiterneque deitatis, et in personis proprietas, et in essentia unitas, et in maiestate adoretur equalitas. Quem laudant angeli, uenerantur archangeli, throni, dominationes, principatus et potestates, uirtutes celorum adorant; quem cherubim et seraphim non cessant clamare dicentes

Postcommunio. Domine Deus, Pater omnipotens, nos famulos tuos, tue maiestati subiectos, per unicum Filium tuum in uirtute Spiritus sancti benedic semper, et protege, ut ab omni hoste securi in tua iugiter laude letemur. Per eumdem, etc., in unitate



DOMINICA PRIMA DE ADuENTU.

 Excita, quesumus, Domine, potentiam tuam et ueni, ut ab imminentibus peccatorum nostrorum periculis te mereamur protegente eripi, te liberante saluari. Qui uiuis.

Secreta. Hec sacra nos potenti uirtute mundatos, ad suum faciant puriores uenire principium. Per.

Communio. Suscipiamus, Domine, misericordiam tuam in medio templi tui, ut reparationis nostre uentura solemnia congruis honoribus precedamus. Per.



 MISSA IN HONORE OMNIUM SANCTORUM.

Concede, quesumus, omnipotens Deus, ut intercessio nos sancte Dei genitricis uirginis Marie, sanctorum omnium apostolorum, martyrum, confessorum  atque uirginum, et omnium electorum tuorum ubique letificet, ut dum eorum merita recolimus, patrocinia sentiamus. Per.

Secreta. Oblatis, quesumus, Domine, placare muneribus, et intercedente beata semper uirgine Maria cum omnibus sanctis tuis a cunctis nos defende periculis. Per.

Communio. Sumpsimus, Domine, beate Marie semper uirginis et omnium sanctorum tuorum commemorationem facientes sacramenta celestia, presta, quesumus, ut quod temporaliter gerimus, eternis gaudiis consequamur. Per.



MISSA PRO CONGREGATIONE.

Omnipotens sempiterne Deus, qui facis mirabilia  magna solus, protende, super famulos tuos et super cunctas congregationes illis commissas, spiritum gratie salutaris, et ut in ueritate tibi complaceant, perpetuum eis rorem tue benedictionis infunde. Per.

Secreta. Hostias, Domine, famulorum tuorum placatus intende, et quas in honore nominis tui deuota mente celebrant, perficere sibi sentiant ad medelam. Per.

 Communio. Quod celesti recreas munere, perpetuo, Domine, comitare presidio, et quos fouere non desinis, dignos fieri sempiterna redemptione concede. Per.



MISSA PRO PACE.

Deus, a quo sancta desideria, recta consilia et iusta sunt opera, da seruis tuis illam, quam mundus dare non potest pacem, ut et corda nostra mandatis tuis dedita, et hostium sublata formidine, tempora sint tua protectione tranquilla. Per.

Secreta. Deus, qui credentes in te populos nullis sinis concuti terroribus, dignare preces et hostias dicate tibi plebis suscipere, ut pax tua pietate concessa, Christianorum fines ab omni hoste faciat esse securos. Per.

 Communio. Deus auctor pacis et amator, quem nosse uiuere, cui seruire regnare est, protege ab omnibus impugnationibus supplices tuos, ut qui in defensione tua confidimus, nullius hostilitatis arma timeamus. Per.



MISSA PRO ITER AGENTIBUS.

Adesto, Domine, supplicationibus nostris, et uiam famulorum tuorum in salutis tue prosperitate dispone, ut inter omnes uie huius uarietates tuo semper protegantur auxilio. Per.

Secreta. Propitiare, Domine, supplicationibus nostris, et has oblationes, quas tibi offerimus pro famulis tuis ill., benignus assume, et uiam illorum precedente gratia tua dirigas, et subsequente comitari digneris, ut de actu atque incolumitate eorum  secundum misericordie tue presidia gaudeamus. Per.

Postcommunio. Tua nos, Domine, sperantes in te, que sumpsimus sacramenta custodiant, et famulos tuos contra omnes ubique tueantur incursus. Per.



MISSA PRO FAMILIARIBUS.

Omnipotens sempiterne Deus, miserere famulis tuis illi, et dirige eos secundum tuam clementiam in uiam salutis eterne, ut te donante tibi placita cupiant, et tota uirtute perficiant. Per.

Secreta. Proficiant, quesumus, Domine, hec, que tue supplices offerimus maiestati, ad salutem famulorum tuorum ill., ut tua prouidentia eorum  uita inter aduersa et prospera ubique dirigatur. Per.

Communio. Sumentes, Domine, perpetue sacramenta salutis, tuam deprecamur clementiam, ut per ea famulos tuos ab omni aduersitate protegas. Per.



MISSA uOTIuA.

Deus, qui iustificas impium et non uis mortem peccatoris, maiestatem tuam suppliciter deprecamur,  ut famulum  tuum  de tua misericordia confidentem  celesti protegas benignus auxilio, et assidua eum  protectione conserues, ut tibi iugiter famuletur , et nullis tentationibus a te separetur . Per.

Prefatio. Deus, cui proprium est, etc.; suscipe, clementissime Pater, hostiam placationis et laudis, quam ego indignus famulus tuus sacerdos tibi offerre presumo ad honorem et gloriam nominis tui pro incolumitate famuli  tui  ill., ut omnium delictorum suorum ueniam consequatur . Per.

Postcommunio. Purificent nos, quesumus, Domine, sacramenta sancta que sumpsimus, et famulum  ill. ab omni culpa liberum  esse  concede, ut qui conscientie sue reatu constringitur , de celestis remedii plenitudine glorietur . Per.



MISSA PRO INFIRMO.

Omnipotens sempiterne Deus, salus eterna credentium, exaudi nos pro famulo  tuo , pro quo  misericordie tue imploramus auxilium, ut reddita sibi sanitate gratiarum tibi in Ecclesia tua referat  actionem . Per.

Secreta. Deus, sub cuius moderamine uite nostre momenta decurrunt, suscipe preces et hostias famuli tui, pro quo misericordiam tuam egrotante imploramus, ut de cuius periculo metuimus, de eius salute letemur. Per.

 Communio. Deus infirmitatis humane singulare presidium auxilii tui super infirmum  famulum  tuum  ostende uirtutem, ut ope misericordie tue adiutus  Ecclesie tue sancte presentari mereatur . Per.



MISSA PRO SEIPSO.

Suppliciter te, Deus, Pater omnipotens, qui es creator omnium rerum, deprecor, ut dum me famulum tuum coram omnipotentia maiestatis tue grauiter deliquisse confiteor, manum misericordie tue mihi porrigas, quatenus, dum hanc oblationem tue pietatis offero, quod nequiter commisi, clementissime digneris absoluere. Per.

Secreta. Deus misericordie, Deus pietatis, Deus indulgentie, indulge, queso, et miserere mei, et hoc  sacrificium, quod pietati tue humiliter offero, benigne digneris suscipere, et peccata, que labentibus uitiis contraxi, pius et propitius ac miseratus indulgeas, ut locum penitentie ac plurima lacrymarum concessa uenia a te merear accipere. Per.

Postcommunio. Deus caritatis et pacis, qui pro salute generis humani crucis patibulum suscepisti, et sanguinem tuum pro redemptione nostra fudisti, preces meas placatus et benignus suscipe et misericordiam tuam mihi concede, ut cum animam meam  de corpore exire iusseris, pars iniqua in me non habeat potestatem, sed angelus tuus pacis inter sanctos et electos tuos me collocet, ubi lux permanet indeficiens et uita perpetua. Qui uiuis et regnas.



MISSA PRO OMNIBUS.

Pietate tua, quesumus, Domine, nostrorum omnium solue uincula delictorum, et intercedente beata et gloriosa semper uirgine Dei genitrice Maria cum omnibus sanctis tuis, domnum papam, pontifices et abbatem nostrum, reges et principes nostros, et omnem populum Christianum, nosque famulos tuos, atque locum istum cum omnibus habitantibus in eo in omni sanctitate custodi, omnesque affinitate ac familiaritate, siue orationis commendatione nobis  coniunctos a uitiis purga, uirtutibus illustra, pacem et salutem nobis tribue, hostes uisibiles et inuisibiles remoue, carnalia desideria repelle, acrem salubrem indulge, inimicis nostris caritatem largire, nec non qui suas eleemosynas nobis largiti sunt, delicta clementer ignosce, et omnibus fidelibus uiuis et defunctis in terra uiuentium uitam pariter et requiem eternam concede. Per eumdem.

Secreta. Deus, qui singulari corporis tui hostia totius mundi soluisti delicta, hac oblatione placatus maculas scelerum nostrorum absterge, et omnium fidelium Christianorum uiuorum ac mortuorum peccata dimitte, eisque premia eterna concede. Qui uiuis.

Communio. Sumpta, quesumus, Domine, celestia  sacramenta omnia crimina nostra detergant, omnem que prauitatem et infirmitatem, seu hosticam rabiem, nec non et subitaneam mortem, meritis et intercessione sancte Dei Genitricis et uirginis Marie, atque omnium sanctorum a nobis procul repellant, et omnibus fidelibus uiuis et defunctis prosint ad ueniam, pro quorum tibi sunt oblata salute. Per.



IN SANCTI URBANI.

Da, quesumus omnipotens Deus, ut qui beati Urbani martyris tui atque pontificis solemnia colimus, eius aperte intercessionibus adiuuemur. Per.

Secreta. Hec hostia, Domine, quesumus, emundet nostra delicta, et ad sacrificium celebrandum subditorum tibi corpora mentesque sanctificet. Per.

 Communio. Refecti participatione muneris sacri, quesumus, Domine Deus noster, ut cuius exsequimur cultum, sentiamus effectum. Per.



IN NAT. UNIUS APOSTOLI.

Quesumus, omnipotens Deus, ut beatus ill. apostolus tuum pro nobis imploret auxilium, ut a nostris reatibus absoluti, a cunctis etiam periculis eruamur. Per.

Secreta.  Sacrandum tibi, Domine, munus offerimus, quo beati ill. apostoli tui solemnia recolentes  purificationem quoque nostris mentibus imploramus. Per.

Communio. Perceptis, Domine, sacramentis suppliciter exoramus ut intercedente III. apostolo tuo, que pro illius ueneranda gerimus solemnitate, nobis proficiant ad medelam. Per.



IN NAT. PLURIMORUM APOSTOLORUM.

Deus, qui nos annua apostolorum tuorum ill. solemnitate letificas, presta, quesumus, ut quorum gaudemus meritis, instruamur exemplis. Per.

Secreta. Munera, Domine, que pro apostolorum tuorum ill. solemnitate deferimus, propitius suscipe, et mala omnia, que meremur auerte. Per.

Communio. Quesumus, Domine, repleti mysteriis,  ut quorum solemnia celebramus, eorum orationibus adiuuemur. Per.



IN NATALI UNIUS MARTYRIS.

uotiuos nos, Domine, quesumus ill. martyris tui Natalis semper excipiat, qui et iucunditatem nobis sue glorificationis infundat, et tibi nos reddat acceptos. Per.

Secreta. Presentia munera, quesumus, Domine, ita serena pietate intuere, ut sancti Spiritus perfundantur benedictione et nostris cordibus eam dilectionem ualidam infundant, per quam sanctus martyr ill. omnia corporis tormenta deuicit. Per.

Communio. Sumentes, Domine, celestis dona mysterii, quesumus, ut beati ill. martyris tui adiuuemur meritis, cuius solemnitatem debita ueneratione  celebramus. Per.



IN NAT. PLURIMORUM MARTYRUM.

Omnipotens sempiterne Deus, qui per gloriosa bella certaminis ad immortales triumphos beatos martyres tuos ill. transtulisti, da cordibus nostris dignam pro eorum commemoratione letitiam, ut quorum gaudemus meritis, proficiamus exemplis. Per.

Secreta. Munera tibi, Domine, nostre deuotionis offerimus, que et pro tuorum tibi grata sint honore iustorum et nobis salutaria te miserante reddantur. Per.

Communio. Presta nobis, Domine, quesumus, intercedentibus sanctis tuis ill. ut que ore contingimus,  pura mente capiamus. Per.



IN NAT. PONTIFICUM.

Da quesumus, omnipotens Deus, ut beati ill. confessoris tui atque pontificis ueneranda solemnitas et deuotionem nobis augeat et salutem. Per.

Secreta. Sacris altaribus, Domine, hostias superpositas, quesumus ut sanctus ill. pontifex atque confessor in salutem nobis prouenire deposcat. Per.

Communio. Presta, quesumus, omnipotens Deus, ut de perceptis muneribus gratias exhibentes, intercedente  beato ill. confessore tuo atque pontifice beneficia potiora sumamus. Per.



IN NAT. CONFESSORUM QUI NON FUERUNT PONTIFICES.

Adesto, Domine, supplicationibus nostris, quas in sancti ill. confessoris tui commemoratione deferimus, ut qui nostre iustitie fiduciam non habemus, eius, qui tibi placuit, precibus adiuuemur. Per.

Secreta. Hostias tibi, Domine, pro commemoratione sancti ill. confessoris tui offerimus, quem a tui corporis unitate nulla tentatio separauit. Per.

Communio. Ut nobis, Domine, tua sacrificia dent salutem, beatus ill. confessor tuus quesumus precator accedat. Per.



IN NATALI uIRGINUM.

 Deus, qui nos beate ill. uirginis martyrisque tue annua solemnitate letificas, concede propitius ut eius adiuuemur meritis, cuius castitatis irradiamur exemplis. Per.

Secreta. Offerimus, Domine, preces et munera in honore sancte ill. uirginis martyrisque tue gaudentes, presta quesumus ut et conuenienter hec agere et remedium sempiternum ualeamus acquirere. Per.

Communio. Adiuuent nos, quesumus, Domine, hec mysteria sancta que sumpsimus, et beate ill. uirginis martyrisque tue intercessio ueneranda. Per.



INCIPIT ORDO AD MONACHUM FACIENDUM. Proiiciat se nouitius ante altare.

 Pater noster. Miserere mei. Capitulum. Ostende nobis, Domine. Esto ei, Domine. Mitte ei, Domine. Domine, exaudi.

Oratio. Deus, indulgentie Pater, qui te ueritatem tue discretionis temperans indulsisti, ne filius portaret iniquitatem patris, et qui mira dispensatione etiam malis bene utens tue dignationis gratiam per eos frequenter operaris, quesumus clementiam tuam, ut huic famulo tuo, ill. non obsistat quod per habitum religionis per nos tanta ac tali re indignos accepit, sed ministerium, quod exterius per nos exhibetur, tu interius per donum sancti Spiritus exsequaris. Per.

Alia oratio. Deus, qui per ceternum Filium tuum cuncta creasti, quique mundum in peccatis  inueteratum per mysterium sancte Incarnationis eius renouare dignatus es, te supplices exoramus, ut eiusdem Domini nostri gratia super hunc famulum tuum, abrenuntiationem seculi profitentem, clementer respicere digneris, per quam in spiritu sue mentis renouatus ueterem hominem cum suis actibus exuat, et nouum hominem, qui secundum Deum creatus est, induere mereatur. Per.

Benedictio cuculle. Domine Iesu Christe, qui tegumen nostre mortalitatis induere dignatus es, obsecramus immensam tue largitatis abundantiam,  ut hoc genus uestimenti, quod sancti Patres ad innocentie uel humilitatis indicium abrenuntiantes ferre sanxerunt, ita bene+dicere digneris, ut hic famulus tuus, qui hoc usus fuerit, te induere mereatur. Per.

Item alia oratio. Deus, eternorum bonorum uirtutum dator, et omnium benedictionum largus infusor, te subnixis precibus deprecamur, ut hanc uestem bene+dicere et sancti+ficare digneris, qua famulus tuus ill. pro indicatione castimonie induere uult, ut inter reliquos homines tibi cognoscatur esse deuotus. Per Christum.

Tunc exuat eum ueste laica ita dicendo: Exuat te Dominus ueterem hominem cum actibus suis.

Induens uestem monachicam dicat: Induat te Dominus  nouum hominem, qui secundum Deum creatus est in iustitia et sanctitate ueritatis.

Benedictio uestimenti. Deus, qui uestimentum salutare et indumentum eterne iucunditatis tuis fidelibus promisisti, clementiam tuam suppliciter exoramus, ut hec indumenta humilitatem cordis et contemptum mundi significantia, quibus famulo tuo ill. uisibiliter est in formando proposito, propitius bene+dicas, et beate castitatis habitum, quem te inspirante suscepit, te protegente custodiat. Per.



AD INDUENDUM uESTEM MONACHICAM.

Accipe uestem hanc sanctam atque monachicam, quam ante tribunal Domini nostri Iesu Christi sine macula perferas, per uirtutem et misericordiam  eiusdem, qui cum eterno Patre et Spiritu sancto uiuit et regnat per infinita secula seculorum. Amen.

Dominator Domine, Deus salutaris noster, custodi hunc famulum tuum, ill. sub hoc iugo usque in finem, et dignum eum fac cum his qui tibi bene placuerunt, indue eum sanctificationis stola, accinge lumbos eius sobrietate, ostende illum creatorem in omni abstinentia, perfice illum in donis gratie spiritualis, ad gloriam potentie tue laudabilis, quia tu es Deus noster, qui uis omnes homines saluos fieri. Qui uiuit.

Oratio. Te inuocamus, Domine sancte, Pater omnipotens, eterne Deus, super hunc famulum ill.  qui tibi uouit seruire pura mente mundoque corde, ut eum sociare digneris inter illa centum quadraginta quatuor millia infantium, qui uirgines permanserunt, et se cum mulieribus non coinquinauerunt, in quorum ore dolus inuentus non est, ita et hunc famulum tuum ill. facias permanere per immaculatum Filium tuum Dominum nostrum, cum quo uiuis et regnas Deus per omnia secula seculorum. Amen.



AD CLERICUM FACIENDUM.

Oratio. Oremus, dilectissimi fratres, Dominum nostrum Iesum Christum super hunc famulum tuum N., qui ad deponendam comam capitis sui pro amore Christi festinat, ut donet ei Spiritum sanctum, qui habitum religionis in eum perpetuo  custodiat, et a mundi impedimento uel seculari desiderio eius corda custodiat, et sicut mutatus erit in uultu, ita manus dextere tue in eum uirtute perfectionis boni operis tribuat in actum, et ab omni cecitate spiritali oculos aperiat, ac lumen eternitatis gratie concedat. Per.

Dum tondis eum dicis antiphonam. Tu es, Domine, qui restitues hereditatem meam mihi. Dominus pars hereditatem meam . Gloria Patri.

Item alia antiophona. Hec est generatio querentium Dominum, querentium faciem Dei Iacob. Hic accipiet benedictionem a Domino.

Postquam tousuratus est. Oratio. Omnipotens sempiterne Deus, propitiare peccatis nostris et ab  omni seruitute seculari habitum super hunc famulum tuum N., dum ignominiam deponit, tua semper in eum perfruetur gratia, et sicut similitudinem corone tue ornatum gestare fecimus in capite, sic tua uirtute et hereditatem subsequi mereatur in corde. Per.

Alia oratio. Presta, quesumus, omnipotens Deus, ut famulum tuum N., quem hodie capiti comam suam pro diuino amore deposuimus, ut in tua dilectione perpetua maneat, et eum sine macula in sempiterno custodias. Per.



 AD BARBAM TONDENDAM.

Deus, cuius Spiritu creatura omnis adulta congaudet, exaudi preces nostras super hunc famulum  tuum, N., iuuenili etate decorem, letantem, et primis auspiciis attundentem, exaudi, ut, omnibus protectionis tue munitus, auxilio celestem benedictionem accipiat et presentis uite presidiis gaudeat et eternis. Per.



 INCIPIT AD PeNITENTIAM DANDAM.

Apprehende manum eius dexteram et dic: Suscepimus, Deus, misericordiam tuam usque dextera tua. Gloria Patri,

Capit. Saluum fac seruum tuum. Deus meus. Mitte ei, Domine, auxilium. Et de Sion. Domine, exaudi orationem. Et clamor. Exsurge, Domine, adiuua. Et libera nos. Dominus uobiscum. Et cum Spiritu.

Oratio. Exaudi, quesumus, Domine, supplicum  preces, et confitentium tibi famulorum tuorum parce peccatis, ut pariter nobis indulgentiam tribuas benignus et pacem. Per.

Alia oratio. Preueniat hunc famulum tuum, quesumus, Domine, tua misericordia, et omnes iniquitates eius celeri indulgentia deleantur. Per.

Item alia oratio. Precamur clementiam tuam, Domine, quesumus, et magnam misericordiam tue maiestatis, ut famulo tuo N., peccata et facinora confitenti ueniam relaxare et preteritorum criminum culpas donare digneris, qui humeris tuis ouem perditam reduxisti ad caulas, qui publicani precibus et confessione placatus es, tu etiam huic famulo tuo placare, Domine, tu huius preces benignus suscipe, remitte ei, Domine, omnia crimina et peccata,  et da ei pro suppliciis ueniam, pro morte uitam, ut qui ad tantam spem celestis apicis est deuolutus, de tua misericordia confidens, ad eterna gaudia te protegente perueniat. Per.



TUNC INCIPIUNT LITANIAE CUM uII PSALMIS.

    Kyrie, eleison. Christe, eleison.
    Pater de celis Deus, miserere nobis.
    Filii redemptor mundi Deus, mis. nob.
    Spiritus sancte Deus, mis. nob.
    Sancta Trinitas unus Deus, mis. nob.
    Sancta Maria, ora pro nobis.
    Sancte Michel, or.
    Sancte Gabriel, or.
    Sancte Raphel, or.
     Sancte Ioannes Baptista, or.
     Sancte Petre, or.
    Sancte Paule, or.
    Sancte Andrea, or.
    Sancte Ioannes euangelista, or.
    Sancte Thoma, or.
    Sancte Iacobe, or.
    Sancte Philippe, or.
    Sancte Bartholomee, or.
    Sancte Matthee euangelista, or.
    Sancte Matthia, or.
    Sancte Barnaba, or.
    Sancte Marce euangelista, or.
    Sancte Luca euangelista, or.
    Sancte Stephane, or.
    Sancte Clemens, or.
     Sancte Apollinaris, or.
    Sancte uitalis, or.
    Sancte Laurenti, or.
    Sancte uincenti, or.
    Sancte Felix, or.
    Sancte Fortunate, or.
    Sancte Corneli, or.
    Sancte Cypriane, or.
    Sancte Sebastiane, or.
    Sancte Cosmas, or.
    Sancte Damiane, or.
    Sancte Blasi, or.
    Sancte Siluester, or.
    Sancte Martine, or.
    Sancte Ambrosi, or.
     Sancte Augustine, or.
    Sancte Hieronyme, or.
    Sancte Seuere, or.
    Sancte Nicole, or.
    Sancte Leo, or.
    Sancte Benedicte, or.
    Sancte Maure, or.
    Sancte Placide, or.
    Sancte Philiberte, or.
    Sancte Columbane, or.
    Sancte Maiole, or.
    Sancte Galle, or.
    Sancte Wido, or.
    Sancta Felicitas, or.
     Sancta Perpetua, or.
     Sancta Agatha, or.
    Sancta Agnes, or.
    Sancta Cecilia, or.
    Sancta Lucia, or.
    Sancta Iustina, or.
    Sancta Anastasia, or.
    Sancta Sauina, or.
    Sancta Columba, or.
    Sancta Barbara, or.
    Omnes sancti, or.
    Propitius esto, parce.
    Ab omni malo, libera.
    Ad insidiis diaboli, lib.
    A periculo mortis, lib.
    A persecutione inimici, lib.
     A peccatis multis, lib.
    Ab omni tentatione, lib.
    Ab omni cogitatione iniqua, lib.
    Ab omni iniquitate, lib.
    Ab omni immunditia, lib.
    A subitanea morte, lib.
    A gehenna ignis, lib.
    Misericors Deus, te rogamus.
    Redemptor mundi, te rog.
    Peccatores, te rog.
    Ut pacem nobis dones, te rog.
    Ut ueniam delictorum nostrorum nobis dones, te rog.
    Ut ueniam penitentie nobis dones, te rog.
    Ut compunctionem cordis nobis dones, te rog.
    Ut fontem lacrymarum nobis dones, te rog.
     Ut mentis constantiam nobis dones, te rog.
    Ut remissionem peccatorum nobis dones, te rog.
    Ut ad uitam eternam nos perducere digneris, te rog.
    Ut nos exaudire digneris, te rog.
    Fili Dei, te rogamus audi nos .
    Agnus Dei, qui tollis peccata mundi, parce.
    Agnus Dei, qui tollis peccata mundi, exaudi.
    Agnus Dei, qui tollis peccata mundi, miserere.
    Christe audi nos .
    Kyrie eleison . Pater noster.


Capit. Ego dixi, Domine, sana. Fiat, Domine, misericordia tua. Quemadmodum. Domine, auerte faciem tuam. Et omnis iniquitas. Conuerte nos, Deus salutaris. Et auerte iram. Domine, exaudi orationem.  Et clamor meus. Exsurge, Domine, adiuua. Et libera nos. Dominus uobiscum. Et cum spiritu tuo.

Oratio. Exaudi, Domine, preces nostras, et conuertenti tibi famulo tuo parce peccatis, ut quem conscientie sue reatus accusat, indulgentia tue miserationis absoluat. Per.

Alia oratio. Deus qui omnium confitentium tibi corda purificas, et accusantem suam conscientiam ab omni uinculo iniquitatis absoluis, da indulgentiam  famulo tuo, et medicinam tribue uulnerato, ut exclusa dominatione peccati, liberis tibi mentibus famuletur. Per

Alia oratio. Presta, Domine, quesumus, huic famulo tuo ill. digne penitentie fructum, ut Ecclesie tue sancte, a cuius integritate peccando discessit, ad eius mysterium ueniam consequendo reddatur innocens. Per.



INCIPIT PeNITENTIUM uERA CREDULITAS.

Credis in Deum Patrem omnipotentem et Filium et Spiritum sanctum? R\. Credo.

Credis quod iste tres persone, quomodo diximus, Pater et Filius et Spiritus sanctus tres sint, et unus Deus? R\. Credo.

Credis quod ista carne in qua nunc es. in ipsa  habebis resurgere, et recipere siue bona, siue mala, que egisti? R\. Credo.

uis dimittere illis qui in te peccauerunt, dicente Domino: Si non remiseritis hominibus peccata eorum, nec Pater uester dimittet uobis peccata uestra? R\. Dimitto.

Si de criminalibus peccatis peccasti, hoc est superbia, sacrilegium, homicidium, adulterium, furtum, rapina, uel alia que dinumerare longum est, sanctus ergo Paulus et Augustinus et alii sancti Patres computauerunt fieri pro his largas eleemosynas, et longo tempore ieiunium. Clerici u ann.; diaconi uII; presbyteri X; monachi uII; episcopi XII. Si in consuetudine fuerit, addatur penitentia.

Tunc cantetur oremus. Omnipotens sempiterne  Deus, qui secundum magnam misericordiam tuam peccata penitentium deles, et in te sperantibus celeri pietate succurris, famulo tuo ill., quesumus, remissionem omnium peccatorum tribue, et uota placatus assume, renoua in eo, piissime Pater, quidquid terrena fragilitate corruptum est, quidquid diabolica immissione uiolatum, miserere, Domine, gemituum eius, miserere lacrymarum, ut de merore in gaudium per tuam misericordiam transferatur. Per.

Secreta. Deus omnipotens, Deus misericors, Deus clemens, qui indulgentiam tuam nulla temporum lege concludis, suscipe preces et hostias, quas tibi pro indulgentia famuli tui ill. deferimus, ut et peccatorum  ei ueniam misericors largiaris, et cordis eius recta desideria implere digneris. Per.

Postcommunio. Deus, qui misericordie tue petenti auxilio et prospera tribuis, et aduersa depellis, uniuersa obstacula, que famulo tuo ill. aduersantur, expurga, et remotis tentationibus uniuersis indefessa tibi gratiarum actione laudare mereatur. Per.



 MISSA IN DIE DEPOSITIONIS.

Deus, cui proprium est misereri semper et parcere,  te supplices deprecamur pro anima famuli tui ill. quam hodie de hoc seculo migrare iussisti, ut non tradas eam in manus inimici, et ne obliuiscaris in finem, sed iubeas eam a sanctis angelis suscipi et ad patriam paradisi perduci, ut qui in te sperauit et credidit, non penas inferni sustineat, sed gaudia eterna possideat. Per.

Secreta. Propitiare, quesumus, Domine, anime famuli tui ill. pro qua tibi hostiam immolamus, maiestatem tuam suppliciter deprecantes, ut per hec pie placationis officia peruenire mereatur ad requiem sempiternam. Per.

Prefatio. Aeterne Deus, qui benignitate gratuita peccatoribus largiens ueniam, preparasti mortuis uitam, ne diutius teneret in pena quos misericordia  liberasset ex culpa. Tibi ergo, Domine, supplices preces effundimus, tibi famuli tui ill. animam et spiritum commendamus, ut receptus inter agmina sanctorum, loca nesciat inferorum. Nihil illi noceat, Domine, quidquid attrahente carnis fragilitate commisit, aut quod humane cupiditatis consuetudine pergrauatus actu, uerbo uel cogitatione peccauit, sed securus uestigia Saluatoris patiatur infinita dulcedine et presentia ueritatis. Redemptionem quoque corporis sui commonitus fiducialiter exspectare, quidquid habuit prius in fide, consequatur in munere. Per Christum.

Postcommunio. Presta, quesumus, Domine, ut anima famuli tui ill., que hodie de hoc seculo migrauit, his sacrificiis purificata, et a peccatis omnibus  expedita, indulgentiam pariter et uitam capiat sempiternam. Per.

Deinde sequatur. Kyrie eleison. Christe eleison. Kyrie, etc. Dominus uobiscum.

Oratio. Tibi, Domine, commendamus animam famuli tui ill. ut defunctus a seculo tibi uiuat, et si qua fragilitatem mundane conuersationis peccata admisit, tu uenia misericordissime pietatis absterge. Per.

Alia oratio. Fac, quesumus, Domine, hanc cum seruo tuo ill. misericordiam ut factorum suorum in penis non recipiat uicem, qui tuam in uotis tenuit uoluntatem, ut sicut eum uera fides iunxit fidelium turmis, ita eum illic tua miseratio societ angelicis choris. Per.

 Alia oratio. Non intres in iudicium cum seruo tuo, Domine, quoniam nullus apud te iustificabitur homo, nisi per te omnium peccatorum tribuatur remissio. Non ergo eum tua, quesumus, iudicialis sententia premat, quem tibi uera supplicatio fidei Christiane commendat, sed gratia tua illi succurrente mereatur euadere iudicium ultionis, qui, dum aduiueret, insignitus est signaculo sancte Trinitatis. Per.

Item alia oratio. Deus, uite dator et humanorum  corporum reparator, qui te a peccatoribus exorari uoluisti, exaudi preces, quas speciali deuotione pro anima famuli tui ill. tibi lacrymabiliter fundimus, ut liberare eam ab infernorum cruciatibus, et collocare inter agmina sanctorum tuorum digneris, ueste quoque celesti, et stolam immortalitatis indui, et paradisi amenitate confoueri. Per.

Alia oratio. Deus, qui humanarum animarum eternus amator es, animam famuli tui ill. quam uera, dum in corpore maneret, tenuit fides; ab omni cruciatu inferorum redde extorrem, ut segregatam ab infernalibus claustris, sanctorum mercatur adunare consortiis. Per.

Item alia oratio. Delicta iuuentutis et ignorantias famuli tui ill. ne memineris, Domine, sed secundum  magnam misericordiam tuam memor esto illius in uita claritatis tue, aperiantur ei celi, letentur angeli, in regnum tuum, Domine, seruum tuum suscipe.



ABSOLUTIO SUPER SEPULCRUM.

In ea potestate uel auctoritate fidentes, quam Dominus noster iehsu Christus beato Petro apostolo tribuit dicens: Quodcunque ligaueris super terram, erit ligatum et in celis, et quodcunque solueris super terram, erit solutum et in celis: Et ceteris dixit discipulis: Quorum remiseritis peccata, remittuntur eis. Quantum nobis permissum est, ab omni uinculo peccatorum absoluimus te, ut quidquid suadente diabolo uoluntate aut operatione commisisti, quantum Deo adiuuante possumus, tantum tibi indulgemus,  ut fracta de collo tuo omnium delictorum catena liber et absolutus uenias ante tribunal Domini nostri Iesu Christi in uita eterna, recepturus ab ipso hereditatem celestis regni et sine fine gaudendi in secula seculorum. Amen.

Dehinc pro omnibus in Christo quiescentibus in eodem cemeterio, Psal. cum antiph. Dele, Domine, iniquitates eorum. Psal. Miserere mei, Deus, secundum. Pater noster. Et ne nos. A porta inferi. Erue, Domine, animas eorum. Dominus uobiscum.

Oratio. Deus, cuius miseratione anime fidelium requiescunt, famulis et famulabus tuis, uel omnibus hic in Christo quiescentibus, da propitius ueniam peccatorum, ut a cunctis reatibus absoluti sine fine letentur. Per.

 Requiescant in pace. Amen.



MISSA IN TRICESIMO.

Quesumus, Domine, famulo tuo ill. cuius tricesimum  obitus sui diem commemoramus, sanctorum atque electorum tuorum largiaris consortium, et rorem misericordie tue perennis infundas. Per.

Secreta. Adesto, Domine, supplicationibus nostris, et hanc oblationem, quam tibi offerimus ob diem depositionis tricesimi ,  pro anima famuli tui ill. placatus ac benignus assume. Per.

Postcommunio. Omnipotens sempiterne Deus, collocare dignare animam famuli tui ill., cuius depositionis diem tricesimum  celebramus, in sinibus Abrahe, Isaac et Iacob, ut cum dies agnitionis tue aduenerit, inter sanctos electos tuos eum resuscitari precipias. Per.



MISSA IN ANNIuERSARIO.

Presta, quesumus, Domine, ut anima famuli tui ill., cuius anniuersarium depositionis diem commemoramus, indulgentiam pariter et requiem capiat sempiternam. Per.

Secreta. Propitiare, Domine supplicationibus nostris  pro anima famuli tui ill., cuius hodie annua dies agitur, pro qua tibi offerimus sacrificium laudis, ut eam sanctorum tuorum sociare consortio digneris. Per.

Prefatio.  Per Christum Dominum nostrum, per quem salus mundi, per quem uita hominum, per quem resurrectio mortuorum, per ipsum te, Domine, suppliciter deprecamur, ut anime famuli tui ill., cuius diem anniuersarium celebramus, indulgentiam largiri digneris perpetuam, atque a contagiis mortalitatis exutam, in eterne saluationis partem restituas cum angelis. Et ideo.

Communio. Suscipe, Domine, preces nostras pro anima famuli tui ill., cuius diem anniuersarium hodie celebramus, ut si que ei macule de terrenis  contagiis adheserunt, remissionis tue misericordia deleantur. Per.



MISSA PRO EPISCOPO.

Deus, qui inter apostolicos sacerdotes famulum tuum ill., pontificali fecisti dignitate uigere, presta, quesumus, ut eorum quoque perpetuo aggregetur consortio. Per.

Secreta. Suscipe, Domine, quesumus, pro anima famuli tui episcopi, quas offerimus hostias, ut cui in hoc seculo sacerdotale donasti meritum, dones et premium. Per.

Communio. Propitiare, Domine, supplicationibus nostris et animam famuli tui episcopi ill., in uiuorum regione eternis gaudiis iubeas sociari. Per.



MISSA PRO ABBATE.


Deus qui famulum tuum sacerdotalem atque abbatem sanctificasti uocatione misericordie, et assumpsisti consummatione felici, suscipe propitius preces nostras et presta ut et ille tecum sit meritis, et a nobis non recedat exemplis. Per.

Secreta. Concede, quesumus, omnipotens Deus, ut anima serui tui abbatis atque sacerdotis, cui regiminis et sacerdotii donasti meritum, hec sancta mysteria, que tibi fideliter ministrauit, etc. Per.

Communio. Prosit, quesumus, Domine, anime famuli tui abbatis atque sacerdotis misericordie tue implorata clementia, ut eius in quo superauit  et credidit, eternum capiat te miserante consortium. Per.



MISSA PRO SACERDOTE.

Deus, cuius misericordie non est numerus, suscipe pro anima famuli ill., sacerdotis preces nostras, et lucem ei letitie in regione sanctorum tuorum societatem concede. Per.

Secreta. Hostias tibi, Domine, laudis offerimus pro anima famuli tui sacerdotis, ut eam in numero fidelium tuorum lux eterna possideat. Per.

Communio. His sacrificiis, quesumus, Domine Deus, purgata anima famuli tui sacerdotis ad indulgentiam et refrigerium sempiternum peruenire mereatur. Per.



MISSA PRO OMNIBUS DEFUNCTIS.

 Inclina, Domine, aurem tuam ad preces nostras, quibus misericordiam tuam suppliciter deprecamur, ut animam  famuli  tui  ill., quam  de hoc seculo migrare iussisti, in pacis ac lucis regione constituas, et sanctorum tuorum iubeas esse consortem . Per.

Secreta. Annue nobis, Domine, ut anime  famuli  tui  ill., hec prosit oblatio, quam immolando totius mundi tribuisti relaxari delicta. Per.

Communio. Prosit, quesumus, Domine, anime  famuli  tui  ill., diuina celebratio sacramenti, ut eius, in quo sperauit  et credidit  eternitatis capiat  te miserante consortium. Per.



ALIA MISSA PRO DEFUNCTIS.


Omnipotens sempiterne Deus, cui nunquam sine spe misericordie supplicatur, propitiare animabus famulorum tuorum, ut qui de hac uita tui nominis confessione decesserunt, sanctorum numero facias aggregari. Per.

Secreta. Propitiare, Domine quesumus, animabus famulorum tuorum, pro quibus tibi hostias placationis offerimus, et quia in hac luce cum fide manserunt catholica, in futura uita eis retributio condonetur. Per.

Communio. Presta, quesumus, omnipotens Deus, ut animas famulorum tuorum ab angelis lucis susceptas in preparatis habitaculis deduci facias beatorum.  Per.



MISSA PRO DEFUNCTIS FRATRIBUS.

Deus, uenie largitor et humane salutis amator, quesumus clementiam tuam, ut nostre congregationis fratres, qui ex hoc seculo transierunt, beata Maria semper uirgine intercedente cum omnibus sanctis, ad perpetue beatitudinis consortium peruenire concedas. Per.

Secreta. Deus, cuius misericordie non est numerus, suscipe propitius preces humilitatis nostre, et animus quibus tui nominis dedisti confessionem per hec sacramenta salutis cunctorum remissionem tribue peccatorum. Per.

Communio. Deus, uita uiuentium, spes morientium, salus omnium in te sperantium, presta propitius  ut huius anime congregationis a nostre mortalitatis tenebris absolute, beata Maria semper uirgine intercedente, in perpetua cum omnibus sanctis tuis luce letentur. Per.



MISSA PRO DEFUNCTA FEMINA.

Quesumus, Domine Deus omnipotens, pro tua pietate miserere animabus famularum tuarum, et a contagiis mortalitatis exutas in eterne saluationis partem restitue. Per.

Secreta. His sacrificiis, Domine, quesumus, anime famularum tuarum ill., a peccatis omnibus exuantur, sine quibus a culpa nemo liber exstitit, ut per hec pie placationis officia perpetuam misericordiam consequantur. Per.

Postcommunio. Inueniant, quesumus, Domine,  anime famularum tuarum ill., lucis eterne consortium, cuius perpetuam gratiam consecute sunt sacramentum. Per.



MISSA PLURIMORUM DEFUNCTORUM.

Fidelium Deus omnium conditor et redemptor, animabus famulorum famularumque tuarum remissionem cunctorum tribue peccatorum, ut indulgentiam, quam semper optauerunt, piis supplicationibus consequantur. Per.

Secreta. Hostias, quesumus, Domine, quas tibi pro animabus famulorum famularumque tuarum ill., offerimus, propitiatus intende, ut quibus fidei Christiane meritum contulisti, dones et premium. Per.

Postcommunio. Animabus, quesumus, Domine,  famulorum famularumque tuarum ill., oratio proficiat supplicantium, ut eas et a peccatis exuas, et tue redemptionis facias esse participes. Per.



MISSA IN HONOREM OMNIUM SANCTORUM PRO uIuIS ET DEFUNCTIS.

Sanctorum tuorum intercessionibus, quesumus, Domine, gratia tua nos protege, et famulis uel famulabus tuis, quorum commemorationem agimus, et quorum eleemosynas recepimus, seu etiam his qui nobis familiaritate et consanguinitate iuncti sunt, misericordiam tuam ubique protende, ut ab omni impugnatione defensi tua opitulatione saluentur. Et animas famulorum famularumque tuarum omnium uidelicet fidelium catholicorum orthodoxorum,  quorum commemorationem agimus, et quorum corpora in hoc monasterio et in cunctis cemeteriis fidelium requiescunt, remissionem cunctorum tribue peccatorum. Per.



 IN TRANSLATIONE SANCTI MARCI.

Deus, qui nobis per ministerium beati Marci euangeliste et martyris tui ueritatem Euangelii patefieri uoluisti, concede, quesumus, ut quod ab illius ore didicimus, gratia tua adiuti operari ualeamus. Per.

Secreta. Hec nos oblatio, Deus, intercedente beato Marco euangelista tuo, mundet et renouet, gubernet et protegat, et ad celestis patrie regna perducat. Per.

Communio. Sumptis, Domine, donis celestis mysterii humiliter deprecamur, ut intercedente  beato Marco euangelista et martyre tuo, et temporalis uite nos facias pace gaudere, et eterne reperire subsidium. Per.



APPENDIX.

Custodi, frater, uestem hanc sanctam quam ante tribunal Domini nostri Iesu Christi sine macula proferas per uirtutem et misericordiam eiusdem, qui cum ceterno Patre et Spiritu sancto uiuit et regnat.

Precamur te, Domine, ut intercedente beato Benedicto confessore tuo, huic famulo tuo, cui habitum sancte religionis imponimus, indulgentiam tribuas suorum omnium peccatorum, opus eius in bonum perficias, misericordiam tuam et gratiam ei concedas, fide, spe et caritate cum repleas, mentem  ei ad celestia desideria erigas, ab omni aduersitate eum defendas. et ad bonam perseuerantiam eum perducas. Per.



IN CIRCUMCISIONE DOMINI NOSTRI IESU CHRISTI.

 Per Christum Dominum nostrum. Cuius hodie circumcisionis diem et natiuitatis octauum celebrantes, tua, Domine, mirabilia ueneramur, quia que peperit, et uirgo, et Mater est, qui natus est et Deus est, merito celi locuti sunt, angeli gratulati, pastores letati, magi mutati, reges turbati, paruuli gloriosa passione coronati. Et ideo cum angelis.



IN TRANSITU SANCTI BENEDICTI.

 Aeterne Deus. Et gloriam tuam profusis precibus exorare, ut qui beati Benedicti confessoris tui  ueneramur festi, te opitulante eius sanctitatis imitari ualeamus exempla, et cuius meritis nequaquam possumus cequari, eius precibus mereamur adiuuari per Christum.



IN ANNUNTIATIONE DOMINICA.

 Aeterne Deus. Qui per beate Marie uirginis partum Ecclesie tue tribuisti mirabile mysterium, et inenarrabile sacramentum, in qua manet intacta castitas, pudor integer, firma constantia, que letatur, quod uirgo concepit, quod celi Dominum castis portauit uisceribus, quod uirgo edidit partum. O admiranda diuine dispensationis operatio, que uirum non cognouit et mater est, et post filium uirgo est! Duobus enim gauisa est muneribus, miratur quod uirgo peperit, letatur  quod Redemptorem mundi edidit Iesum Christum Dominum nostrum. Quem laudant angeli atque archangeli, cherubim quoque ac seraphim, qui non cessant clamare quotidie una uoce dicentes: Sanctus, sanctus.



IN NATIuITATE SANCTE MARIAE uIRGINIS.

 Aequum et salutare, nos tibi in omnium sanctorum tuorum prouectu gratias agere, Domine sancte, Pater omnipotens, eterne Deus, et precipue pro meritis beate Dei genitricis Marie gratia plene, tuam omnipotentiam laudare, benedicere et predicare. Quem laudant angeli ut supra.



IN SOLEMNITATE OMNIUM SANCTORUM.

 Aeterne Deus. Clementiam tuam suppliciter obsecrantes,  ut cum exsultantibus sanctis in celestis regni cubilibus gaudia nostra coniungas. Et quos uirtutis imitatione non possumus sequi, debite uenerationis contingamus affectu, per Christum Dominum nostrum. Per quem.



IN FESTIuITATE SANCTI MARTINI EPISCOPI.

 Aeterne Deus. Cuius munere beatus Martinus confessor pariter et sacerdos, et bonorum operum incrementis excreuit, et uariis uirtutum donis exuberauit et miraculis coruscauit. Quodque uerbis edocuit, operum exhibitione compleuit, et documento simul et exemplo subditis ad celestia regna ducatum prebuit. Unde tuam clementiam petimus, ut eius qui tibi placuit, exemplis ad bene agendum conformemur, meritis muniamur, intercessionibus  adiuuemur, qualiter ad celeste regnum, illo interueniente, et te opitulante peruenire mereamur. Per Christum Dominum nostrum.

Deus, qui nos redemptionis nostre annua exspectatione letificas, presta ut Unigenitum tuum, quem Redemptorem leti suscepimus, uenientem quoque Iudicem securi uideamus Dominum nostrum.

 Da nobis, quesumus, omnipotens Deus, ut sicut adoranda Filii tui Natalitia preuenimus, sic eius munera capiamus sempiterna gaudentes. Qui tecum.

 Aeterne Deus, per Christum Dominum nostrum. Cuius hodie faciem in confessionem preuenimus, et uoce supplici exoramus, ut superuenture noctis officiis nos ita peruigiles reddat, ut sinceris mentibus eius percipere mereamur Natale uenturum. In quo inuisibilis ex substantia tua uisibili per carnem apparuit in nostra, tecumque uno non tempore genitus, non natura inferior ad nos uenit ex tempore, natus iehsu Christus Dominus noster. Per quem maiestatem.

 Domine labia mea aperies. Saluum fac seruum  tuum. Mitte ei, Domine. auxilium de sancto. Domine, custodiat te ab omni malo. Dominus custodiat introitum tuum et exitum tuum. Et auferat a te spiritum elationis. Amen.

»Quam quidem copiam ego Nicolaus Giomi Sancto-Seuerinas publicus Dei gratia apostolica, imperialique auctoritatibus notarius in archiuo Romane curie descriptus fideliter per alium mihi fidum extrahere et copiare feci ex suprascripto perantiquo missali ad usum olim beati Petri cardinalis Damiani inseruienti, et ab eodem dono tradito deuoto illius discipulo beato Dominico Loricato, mihi ad huiusmodi effectum tradito et postea restituto. Quod quidem Missale custoditur in priorali parochiali ecclesia Sancte Anne Castri Frontalis Sancti  Seuerini diecesis, ac publice uenerationi exponitur et asseruatur in reliquiario figure orbicularis cerulei ac diuersi coloris ornamento interius depicto, similique forma exterius in parte posteriori decorato; in anteriori uero uitreis repagulis simul annexis ac plumbo colligatis clauso, incisisque ex ligno pluribus frondibus ac floribus inauratis circumdato, prout id totum clare constat ex authenticis R. P. D. Alexandri Calui, olim de Organis, episcopi Sancto Seuerini, et successiue ex aliis R. P. D. Dionysii Pieragostini episcopi pariter Sancto-Seuerini, sub quorum sigillis asseruatum manebat. Cum qui quidem Missali facta per me collatione, in omnibus et per omnia concordare inueni etiam  quoad formam aliquarum litterarum Grecarum. Saluo semper, etc. Ideo ad fidem hic me scripsi, subscripsi et publicaui, meoque solito signo, quo utor, muniui requisitus.

»Apyri hac die decima quinta mensis Maii anni 1746.


»Loco + signi notariatus.«





EXCERPTA EX uETERIBUS LITURGICIS CODICIBUS FONTAuELLANENSIBUS DUPLICI SACRAMENTARIO ET BREuIARIO QUINGENTORUM ET IIS AMPLIUS ANNORUM






ADMONITIO

 Illustrabunt uetus Sacramentarium Suauinciniense, quod mox protulimus, hec excerpta, que paucis abhinc annis collegerunt ex tribus codicibus abbatie Auellanensis, atque ad nos perhumaniter transmiserunt monachi eiusdem loci. Primus codex, qui est missalis, seu sacramentarius antiquus liber, scriptus et ad usum fuit ascetarum Fontauellanensis eremi uel ante seculum XIu, cum in eo memoretur prior loci, qui prioratus titulus perdurauit ad tempora Ioannis XXII Romani pontificis. Is enim circa annum 1325 Ubaldum primum abbatem dedit Auellanensibus, et eremum abbatie honore decorauit, Incipit hic sacramentarius liber ab ordine seruando feria Iu in capite Ieiunii, et in hebdomada maiori Quadragesime. Sequitur ordo misse ab episcopo uel a presbytero celebrande. Inde habentur orationes proprie in natalitiis sanctorum, demum misse quedam, quarum olim recitatio uigebat. Eius sententie sumus ipsum pro  Auellanensibus potissimum exaratum fuisse; non ignobile documentum petimus ab octaua sancti Andree apostoli, que prescribitur, scimus etenim eorum ecclesiam dicatam fuisse tam in honorem sancte crucis, quam etiam sancti Andree apostoli. uerum cum Auellanenses in pluribus locis et urbibus monasteria et ecclesias obtinerent, quorum monachi ritus et disciplinam sequebantur precipue eremi, orationes Sacramentario etiam insperse leguntur, que usu ueniebant in ceteris diecesibus, et non in Eugubina, in cuius territorio exsurgebat Auellanensis. Orationes seu collecte omnes, que habentur in missali sine assignatione tamen diei, sunt he, hoc pariter ordine distribute: In Natali sancti Ambrosii episcopi, sancte Lucie uirginis et martyris; sancti Thome apostoli, sancti Anastasii martyris, sancti Proiecti martyris, sancte Brigide uirginis. Orationes in die Purificationis beate Marie uirginis, et benedictio cereorum. In Natali sancti  Blasii martyris, sancti Benedicti abbatis, et in festo Annuntiationis beate uirginis Marie. In natalitio die sancte Euphemie martyris; in alio, sanctorum Laurenti et Pergentini fratrum. Horum martyrum orationes, nisi pro Auellanensibus confecte erant pro iis monasteriis Auellanensi subiectis, que erant in Arretino territorio et in illo Ciuitatis-Castelli constituta, apud que cultus uigebat eorumdem martyrum. Exstat sermo Petri Damiani in honorem ipsorum sanctorum martyrum.

Sequuntur orationes in Natali sancti Bonifacii martyris, Moguntini scilicet, cum sociis Heobano et Adhelario; sanctorum Albini, Paulini, et Niceti episcopi cum nongentis octoginta nouem sociis, in uigilia et festo die sancti Ioannis Baptiste; in priuilegio pariter et natalitiis sanctorum apostolorum Petri et Pauli; sancte Mustiole; sanctorum uII fratrum, sancti Paterniani. Hic sanctus episcopus  patronus erat urbis Fanensis, in qua eiusque territorio monasteria et ecclesie erant Auellanensium ascetarum. In Natali sancte Margarite uirginis; sanctorum Quirini et Iolitte martyrum, sanctorum martyrum Ermacore et Fortunati, sancte Praxedis uirginis, sancte Marie Magdalene; sancti Apollinaris martyris et pontificis; sancte Christine martyris, sancti Iacobi apostoli, sancti Christophori martyris; sanctorum Nazarii et Celsi martyrum, sanctarum uirginum Flore et Lucille. Cultus earum precipuus Arretii; et in ipsarum natalitia die sermones habuit Damianus, actaque et translationem scripsit. Orationes in Inuentione sancti Stephani; in Festo sancti Donati episcopi et martyris; in uigilia et in Assumptione beate Marie uirginis, et in Natali sancti Magni martyris. Is Trani, in Apulia alibique colebatur, ubi erant cenobite Auellanenses. Collecte in dedicatione basilice sancti Floridi: patronus erat sanctus Floridus urbis Tiphernatis  seu Ciuitatis-Castelli, et ex Innocentii II ac Honorii III, Romanorum pontificum priuilegiis innotescit Auellanenses monasteria et ecclesias possedisse in urbe et territorio Ciuitatis-Castelli: In comitatu Castellano castrum Montis-Maioris, ait Innocentius, et monasterium Sancte Crucis in eodem castro cum ecclesiis et uillis. Et Honorius: Ecclesiam Sancti Cassiani, et Sancti Fortunati cum capellis et earum pertinentiis, Ecclesiam Sancte Crucis de Monte Maiore, et Sancti Aegidii de Castello, Sancte Crucis de Citerna, Sancti Petri de Agilone cum capellis et earum pertinentiis, et quidquid habetis in toto comitatu Castellano. Pariter habentur orationes in Natali sancti Symphoriani martyris, sancti Bartholomei apostoli, sancti Rufi martyris; in die decollationis sancti Ioannis Baptiste; sancte Felicitatis martyris; sanctorum confessorum Floridi et Amantii  et Omnium Sanctorum. Succedunt alie misse, alieque  collecte, ac misse pro defunctis. In oratione pro defuncto sacerdote imploratur intercessio sancti Floridi confessoris. Subsequuntur alie misse et preces ad Deum pro uariis necessitatibus, et demum liturgia pro defunctis.

Alterum Sacramentarium, quod uidetur antiquius primo, mentionem facit abbatis. Forte usui fuit monachorum et parochorum ecclesie Sancti Blasii de Fabriano, que seculo XIII subiiciebatur monasterio Sancti uictoris de Clusis; nunc uero abbatia est sui iuris, cui unite fuere alie due Sancti Romualdi uallis Castri et Sancti Urbani ad Aesinantem; nam in confessione preuia ad missam nominatur post sanctos apostolos Petrum et Paulum sanctus Blasius. Similiter in canone ante consecrationem post sanctos Cosmam et Damianum. Ad Nobis quoque peccatoribus post sanctam Anastasiam nomen apponitur sancte Scholastice; ad orationem uero Libera  nos nomina sancti Apollinaris, sancti Laurentii et sancti Benedicti adiiciuntur nominibus archangelorum et apostolorum. Sacramentarium hocce continet ordinem ad catechumenum faciendum, ordinem baptismatis ad succurrendum, ordinem ad penitentiam dandam, ordinem ad uisitandum infirmum, et demum ordinem ad sepulturam defunctorum. Ordo quoque in eo habetur ad sacram liturgiam peragendam; adsunt et misse quedam ac orationes pro uariis necessitatibus, alie de communibus, alie demum pro uariis generibus defunctorum.

Tertium denique est breuiarium, cuius titulus: Incipit officium breuiarii secundum ordinem eremi Sancte Crucis Fontis Auellane. Incipit ab Aduentu Domini. Leguntur hymni antiqui in die Natiuitatis  Dominice, in Natali sancti Andree apostoli, sancti Benedicti abbatis, in festiuo die Inuentionis sancte Crucis, in aliis festis apostolorum Petri et Pauli, sancte Marie Magdalene, Assumptionis beate Marie uirginis et sancti Martini. Orationes proprie habentur de sancto Ambrosio, Zenone, Syro, Blasio, Gregorio ac Aemygdio. Is celebratur potissimum in urbe Asculana. Ecclesia Sancti Hilarii, alia Sancte Crucis in ea urbe erant iuris Auellanensium monachorum. De sancto Apollinare, quem summa religione coluerunt semper Auellanenses, officium integrum proprium legitur. Postremo in calce breuiarii reperitur officium beate Marie uirginis. Sed excerpta ipsa in medium afferamus, iis nimirum omnibus pretermissis, que exstant in editis missalibus et in breuiariis.



EXCERPTA EX PRIMO CODICE AuELLANENSI.



FERIA QUARTA. CAPUT IEIUNII. Collecta ad sanctam Anastasiam.


In primis uero benedictio cineris.

Omnipotens sempiterne Deus, etc. Hec prima oratio est eadem que habetur in editis.

Alia oratio. Concede nobis, Domine, presidia militie Christiane sanctis inchoare ieiuniis, ut contra spirituales nequitias pugnaturi continentie muniamur auxiliis. Per.

Alia. Deus indulgentie, Deus pietatis et misericordie, qui Niniuitis, cinere et cilicio indutis, et misericordiam tuam clamantibus subuenisti, exaudi nos propitius clamantes ad te, et hanc creaturam cineris, quo peccatores, indulgentiam tue sancte misericordie implorantes, utuntur, benedicere, et  sanctificationis tue gratiam infundere digneris, ut quicunque istius pulueris exustione aspersus fuerit, indulgentiam et remissionem omnium peccatorum a te prius Deus, mereatur accipere. Per.

Alia oratio. Deus qui humiliatione etc. Hec pariter oratio est eadem, que in editis, alia uero, que in iisdem subsequitur, in nostro missali ms. desideratur.

Sequitur antiphona. Immutemur habitu. Interim ponendi sunt cineres super capita hominum. Memento, homo, quia puluis es, et in puluerem reuerteris. His finitis dicat cantor Misereris omnium.



AD MISSAM. Statio ad sanctam Sabinam.

Oratio. Presta, Domine, etc, ut in editis etiam  quoad secretam et communionem, cum hoc tamen, quod in ms. una tantum oratio ponitur.



DOMINICA IN RAMIS PALMARUM.

Secunda hora diei mediante conueniunt in ecclesiam. Itaque, fratribus tertiam cantantibus, induunt se ministri in uestiario, unus ad crucem, duo ad candelabra, alter ad aquam benedictam, subdiaconus ad thuribulum in tunica, diaconus in dalmatica, sacerdos in cappa. Finita tertia, ubi cantor imposuerit antiphonam: Collegerunt, ministri transeunt per chorum sequente conuentu, cantando antiphonam  usque ad locum palmarum, ubi antiphona et uersus Unus autem finito, et repetito Ne forte, subdiaconus uersus super titulum ad orientem incipit lectionem Dicite filie Sion. Qua finita cantetur R. Christus factus est. Deinde diaconus uersus ad aquilonem incipiat Euangelium: Cum appropinquasset. Quo finito benedicuntur palme et oliue a sacerdote ad orientem uerso:

Dominus uobiscum.---Oremus. Auge fidem, etc. Hic ponuntur omnes orationes ut in editis, preter illam longiorem que incipit: Deus qui miro dispensationis ordine, etc.

Tunc rami benedicti aspergantur aqua benedicta cum antiphona: Asperges me, Domine. Postea proiicitur aqua super conuentum ordinate uenientem et  super populum.

Oratio. Deus qui Filium tuum, etc.

Post hec incipit cantor antiphonam: Pueri Hebreorum, et alias. Interim ministri accipiunt ramos de manu sacerdotis, postea osculatur conuentus manum eius. Deinde dantur populo repetendo antiphonam, donec omnes accipiant. Quo completo, incipit cantor antiphonam: Cum appropinquaret. Et cum omni ueneratione quasi ipsum Dominum comitantes, procedunt ad ecclesiam. Ibique ante ostium ordinatis, finita antiphona, intrant duo fratres in ecclesiam et cantent: Gloria, laus et honor tibi. Et post finem binorum uersuum repetunt de foris: Gloria, laus. Percantatis uersibus intrant in ecclesiam cantando R\.  Ingrediente, sonando omnibus signis.

Demum ministri preparent se ad missam; et officiales duo cappis induuntur in choro. Ad tractus induantur alii duo, et quatuor cantent, duo et duo.



FERIA QUINTA IN CeNA DOMINI.

Hora nona excutitur ignis de crystallano uel silice, ita ut ex ipso possit accendi candela; et benedicit sacerdos ignem apud nos, indutus stola tantum et pluuiali, et aqua benedicta: Asperges. Apud quosdam diaconus benedicit.

Oratio. Deus, qui per Filium tuum, angularem  scilicet lapidem, caritatis fidelibus tuis ignem contulisti, productum e silice nostris profuturum usibus, nouum hunc ignem sanctifica, et concede nobis ita per hec festa paschalia celestibus desideriis inflammari ut ad perpetue claritatis puris mentibus ualeamus festa pertingere. Per.

Alia oratio. Domine Deus, Pater omnipotens, lumen indeficiens, et sancte conditor omnium luminum, bene+dic hoc lumen, quod a te sanctificatum atque benedictum est, qui illuminasti omnem mundum, ut ab eo lumine accendamur, et illuminemur igne claritatis tue, et sicut ignem illuminasti Moysi, ita illumines corda et sensus nostros, ut ad uitam eternam peruenire mereamur. Per.

Alia oratio. ueniat, quesumus, omnipotens Deus,  super hoc incensum larga tue benedictionis infusio, et hunc nocturnum splendorem inuisibilis regnator accende, ut non solum sacrificium, quod hac nocte litatum est arcana luminis tui admistione refulgeat, sed in quocunque loco ex huius sanctificationis mysterio fuerit deportatum, expulsa diabolice fraudis nequitia, uirtus tue maiestatis assistat. Per.

De quo igne nouo lampas una seruetur accensa usque in Sabbatum sanctum ad illuminandum cereum, qui eodem die benedicendus est ordine quo in Sacramentario continetur. Hoc expleto, omni lumine decorata ecclesia, ingrediantur ad missam, que pro presentis sacrificii recenti institutione deuotissime decantetur. In hoc enim die sacrificium corporis sacri, et diui muneris sacri sanguinis ab ipso Domino  celebrationis sumpsit initium. Hac die in toto orbe sacrum chrisma conficitur. Hac die etiam penitentibus per indulgentiam subuenitur.

Dum autem cantatur nona, preparent se ad missam festiue sacerdos, diaconus in dalmatica, subdiaconus in tunica, ceroferarii quoque et qui thuribulum deferat. Et cantator in choro, indutus cappa, missam solemniter incipiat, que pro presentis sacrificii recenti institutione deuotissime decantetur. In qua iteratur responsum; et cantetur Credo in unum Deum, Gloria in excelsis Deo.

Ubi chrisma conficitur, cantatur.



MISSA AD S. IOANNEM IN LATERANO.

Oratio, etc. Ut in nostris editis usque ad consecrationem corporis et sanguinis inclusiue. Post Agnus  Dei, sacerdos diuidat oblatus, et omnes, qui possunt communicent. Tante hac die consecrentur hostie ut ex ipsis possint ipso et sequenti die sufficienter habere ad communicandum. Notandum autem quod de corpore Domini integre oblate seruande sunt usque mane die Parasceue, de quibus communicant. Sanguis uero Domini ipso die penitus absumatur. Interim uero communicant, dicitur: Agnus Dei; et Communio: Dominus iehsu, absque osculo.

Postea incipitur antiphona ad uesperum Calicem salutaris, cum psalmis, qui suauiter cantentur. u\ Christus factus est. Antiphona Cenantibus autem accepit. Post Magnificat, finita antiphona sequitur oratio ad complendum

 Refecti uitalibus alimentis, quesumus, Domine Deus noster, ut quod tempore mortalitatis nostre exsequimur, immortalitatis munere consequamur. Per.

Postquam diaconus dicit Benedicamus Domino In plurimis Ecclesiis, Ite, missa est dicitur, quia et Gloria in excelsis dicunt, quod nos non dicimus.



FERIA SEXTA IN PARASCEuEN.

Dum cantatur nona induunt sacerdos et ministri casulis nigris, si habentur, faciuntque ibidem in uestiario confessionem, et tunc non accenduntur candele circa altare, et mittant paruulum linteum, mundissimum tamen, super altare. Postquam uero sacerdos cum ministris uenerit coram altari, statim diaconus accedit ad legendum, pronuntians in lectione  nomen prophete, sic: Lectio Osee prophete. Qua finita dicant tractum in choro, etc., ut in editis usque ad totam ultimam orationem: Omnipotens sempiterne Deus.

Finitis orationibus prior facit sermonem ad populum de pace, et omnes discordantes Ecclesie sue filios ad concordiam reuocare summopere studeat, ut digni sacramento reconciliationis humane esse ualeant. His transactis accedant ad crucem discooperiendam, sicut in ordine habetur. Qua discooperta et adorata, ueniat sacerdos cum ministris ante altare. Diaconus sit indutus casula sua, sicut mos est ei ministranti; subdiaconus autem indutus sua. Factaque confessione ante altare, deferat diaconus corporalem ad altare et extendat. Et in sacrario in loco conuenienti  preparet diaconus calicem cum uino non consecrato, imposito super patenam diligenter et reuerenter corpore Domini, id est integris oblatis, que seruate sunt de corpore Domini pridie; et desuper corporale plicatum componat, quia dignum est, ut corpus Domini, in quo est tota salus nostra et redemptio, summa reuerentia tractetur. Procedant uero ad eum duo ceroferarii in albis, et tertius cum thuribulo fumigante, et subdiaconus portans ampullam aque. Deferat autem diaconus calicem cum corpore Domini dicens apud se:

Hoc corpus, quod pro uobis tradetur, hic calix Noui Testamenti est in meo sanguine, dicit Dominus. Hoc facite, quotiescunque sumitis, in meam commemorationem.

 Tenente autem diacono calicem, sacerdos misceat aquam; quibus oblatis inclinet sacerdos ante altare dicens: In spiritu humilitatis, et in animo contrito suscipiamur, Domine, a te, etc. Post hec leuans se incipit mediocri uoce: Oremus, preceptis salutaribus moniti; Pater noster. Et finiat totum, respondente choro: Sed libera nos a malo. Postea dicat sub silentio: Libera nos, quesumus, Domine; sicut mos est, et cum dixerit: Per omnia secula seculorum, Amen, Pax Domini non dicatur, neque per oscula detur; sed sumat de sancta, et ponat in calicem, nichil dicens. Sanctificatur autem uinum non consecratum per corpus Domini immissum, et communicent omnes cum silentio fratres. Communicatis omnibus  dicant uesperas plane; psalmos de feria. Postea: Magnificat, deinde Pater noster. Miserere mei, Deus. Christus factus est.

Sabbati uero die sancto, dum cantatur nona, induunt se ministri cultioribus uestibus, diaconus dalmatica, subdiaconus tunica ad thuribulum, duo ad candelabra in albis. Et finita nona diaconus benedicat cereum.

Exsultet iam angelica turba celorum, etc. Ut in editis usque ad uerba Et antistite nostro. Excepto quod in nos non adest accensio lampadarum. Post ergo predicta uerba antistite nostro hec immediate sequuntur, uidelicet:

Et serenissimo imperatore nostro N. eiusque nobilissima prole uel cuncto exercitu eius, et omnibus  circumstantibus, quiete temporum concessa in his Paschalibus gaudiis conseruare digneris. Hunc ergo cereum, Domine, quem tibi offert famulus tuus N. acceptum esse digneris, ut hec per multos annos letus et gaudens tibi Domino uota persoluat, et usque ad optatam perueniat senectutem. Unde bene+dico te, creatura cere, per De+um uiuum, per De+um sanctum, per Deum, qui te ex omnibus agri floribus congregari precepit, et in conspectu sue claritatis ignem accendere iussit, ut ubicunque ex te positum fuerit, sit locus iste munitus, protectus atque defensus ab omni ira diuina et ab omni infestatione inimici, per uirtutem et nomen Domini nostri Iesu Christi, qui uiuit et regnat cum Deo Patre in unitate Spiritus sancti in secula sempiterna.  Amen.

Cereo benedicto, ascendit lector ad ambonem pronuntians: Lectio libri Genesis. In principio creauit. Lectio prima. Legens plane et aperte ad intelligendum. Ad singulas lectiones singule orationes habentur, quarum primam domnus prior dicit, indutus cappa et stola; sequentes alii sacerdotes. Ad nullam harum orationum dicitur Dominus uobiscum, sed tantum Oremus.

Oratio. Deus qui mirabiliter, etc., ut in editis usque ad totam duodecimam lectionem, postquam hec subiiciuntur, tractus: Sicut ceruus.

Oratio. Omnipotens sempiterne Deus, respice propitius ad deuotionem populi renascentis, qui sicut ceruus aquarum expetit fontem, et concede  propitius, ut fidei ipsius sitis baptismatis mysterio animam corpusque sanctificet. Per.

Ad ultimam lectionem sacerdos egrediens ex choro cum ministris optimis uestimentis induitur, si tamen baptismum non est celebraturus; tunc enim uilioribus utitur usque ad missam. His itaque peractis cantores duo cappis induti litaniam ternam faciant, que pro tempore protrahatur. Qua finita conuentus in choro exspectans, sedeat. Ministri autem reuersi in sacrario usque dum campane sancte fuerint; quibus cessantibus fit processio per claustrum, et cantatur antiphona: Cum descendisset Dominus ad inferna. Usquequo redeant in chorum. Ubi finita antiphona sacerdos ante basim altaris consistens mediocri uoce incipit  Iam Christus Dominus resurrexit, choro respondente Deo gratias. Hoc fit tertio. His dictis, cantor incipit alta uoce: Alleluia, Alleluia, Alleluia. Deinde. Kyrie eleison. Quo finito sacerdos deuotissime incipiat: Gloria in excelsis Deo. Post orationem epistola, post epistolam Alleluia. Deinde tractus: Laudate Dominum. Quo finito, diaconus incipit Euangelium, ante quod non portetur lumen, sed tantum incensum. . . . . . Postea sacerdos dicit Credo in unum Deum. Deinde: Dominus uobiscum, et Oremus. Offertorium, nec Agnus Dei, nec communio cantatur; osculum tamen secundum usum nostre Ecclesie datur. Data pace cum sacerdos et ministri communicauerint: Alleluia in choro imponitur cum psalmo: Laudate Dominum, omnes gentes, ad neophytos. Quo finito  cum Gloria, Alleluia repetitur, et sine neumate finitur. Postea prior, si missam non celebrauerit, incipiat antiphonam uespere autem Sabbati; cum psalmo Magnificat anima. Et finita antiphona, et communicatis fratribus, tandem oratione de missa uespere finiuntur. Et ideo apud quosdam non incongrue a diacono Benedicamus Domino dicitur; sed apud nos quoties Gloria in excelsis Deo canitur, etiam ite Missa est a diacono dicitur.



IN SABBATI SANCTI NOCTE AD MISSAM.

Oratio. Deus, qui hanc sacratissimam noctem, etc., ut in editis quoad hanc orationem, secretam, prefationem, communicantes, hanc igitur, et communionem; que omnia tantum habentur in enuntiato missali mss.



INCIPIT ORDO QUALITER EPISCOPUS uEL PRESBYTER AD MISSAM SE DEBEAT PRAEPARARE.


In primis cantent tres psalmos per se uel a circumstantibus clericis, id est psalmum: Quam Dilecta; ps. Benedixisti; ps. Inclina, et preces . . . . . . . Sequuntur capitulum: Exsurge, Fiat, Deus conuertens, Ostende nobis, Ab occultis, Non intres, Sacerdotes tui.

Deinde cum exuerit tunicam dicit: Exue me, Domine, ueterem hominem cum actibus suis, et indue me nouum hominem, qui secundum Deum creatus est in iustitia et sanctitate ueritatis.

Ad amictum: Scinde, Domine, saccum meum et da letitiam cordis mei. Amen.

Ad albam: Indue me, Domine, loricam iustitie  et galeam salutis. Amen.

Ad cingulum: Precinge, Domine, lumbos mentis mee et circumcide uitia cordis mei. Amen.

Ad stolam: Stola iustitie circumda, Domine, ceruicem meam, et ab omni corruptione peccati purifica mentem meam.

Ad casulam: Indue me, Domine, sacerdotali iustitia, ut induci merear in tabernacula sempiterna.

Dum intrat ad altare dicat: Introibo ad altare Dei, ad Deum: psal. Iudica me, Deus.

Cum peruenerit ad altare humiliter inclinato uultu dicat confessionem hanc totam per ordinem: Kyrie. Christe. Pater noster, qui es. Adiutorium nostrum. Qui fecit celum et terram. Confitemini Domino,  quoniam bonus, quoniam in seculum misericordia eius. Et ego miser infelix, confiteor Deo omnipotenti Patri, et Filio, et Spiritui sancto, et omnibus angelis et sanctis eius, et tibi, frater, quia peccaui nimis mea culpa, mea culpa, mea culpa, in cogitatione, locutione, delectatione, consensu et opere: ideo deprecor omnes sanctos Dei et te, frater, orare et intercedere pro me peccatore Dominum nostrum Iesum Christum.

Misereatur tui omnipotens Deus, et dimittat tibi omnia peccata tua; liberet te ab omni malo, saluet et confirmet te in omni opere bono, et perducat te Christus Filius Dei in uitam eternam. Amen.

Indulgentiam et remissionem omnium peccatorum nostrorum, et spatium uere, fructuose penitentie  tribuat nobis omnipotens Dominus.

    u\. Deus tu conuertens uiuificabis nos.
    R\. Et plebs letabitur in te.
    u\. Ostende nobis, Domine, misericordiam tuam.
    R\. Et salutare tuum da nobis.
    u\. Non intres in iudicio.
    R\. Quia non iustificabitur.
    u\. Propitius esto.
    R\. Nequando dicant.
    u\. Domine, exaudi orationem meam.
    R\. Et clamor meus ad te ueniat.
    u\. Dominus uobiscum.
    R\. Et cum spiritu tuo.


Oratio. Aufer a nobis, Domine, quesumus, interuenientibus istis et omnibus sanctis tuis, cunctas  iniquitates nostras, ut ad Sancta sanctorum puris mentibus mereamur introire. Per Dominum.

Quando osculatur altare dicit: Oramus te, Domine Deus noster omnipotens, ut per merita sanctorum, quorum reliquie hic sunt, indulgere nobis digneris omnia peccata nostra.

Deinde cum Euangelium osculatur: Pax Christi, quam nobis per Euangelium suum tradidit, confirmet et conseruet corda et corpora nostra in uitam eternam. Amen.

Ante Euangelium cum posuerit incensum in thuribulum dicit, uel antequam diaconus se inclinet: Odorem celestis inspirationis sue accendat in nobis Dominus, et impleat corda nostra ad audienda et  implenda sui Euangelii precepta. Qui uiuit.

Alia oratio. In nomine Patris, et Filii, et Spritus sancti. Incensum istud, etc. Dirigatur, Domine, etc.

Cum autem diaconus petierit benedictionem: Dominus sit in corde tuo et in labiis tuis, ut competenter nunties Euangelium pacis.

Perlecto autem Euangelio dicat: Pax tibi.

Quando autem osculatur Euangelium dicit: Per istos sermones sancti Euangelii Filii sui Domini nostri Iesu Christi, indulgeat Dominus uniuersa delicta nostra.

Antequam oblationem accipiat humillime dicat: Ante oculos tuos, Deus, reus conscientie testis assisto, rogare non audeo, quod impetrare non mereor; tu enim scis, Domine, que aguntur in nobis, erubescimus  confiteri quod non timemus admittere; uerbis tuis tantum obsequimur, corde mentimur, et quod uelle nos dicimus, nolle nostris actibus approbamus; sed parce, Domine, confitentibus, ignosce peccantibus, miserere te rogantibus, et quia omnis sensus in sacramentis tuis infirmus est, et apud te non habent uerba sine crimine, presta, Domine, ut ex nobis indignis et peccatoribus uerba non suscipias, per temetipsum ueniam largiaris, qui uiuis et dominaris.

Dum abluit manus postquam perlectum est euangelium: Largire sensibus nostris, omnipotens Pater, ut sicut hic abluuntur inquinamenta manuum, sic a te mundentur interius pollutiones mentium, et crescat in nobis augmentum sanctarum uirtutum.

 Antequam ad sacramenta accedat, inclinet se ante altare dicens: Facturus ego peccator memoriam salutaris hostie totius mundi, cum illius dignitatem, et meam intueor feditatem, conscientia torqueor peccatorum, uerum quia tu multum misericors es, imploro, ut digneris mihi dare spiritum contribulatum, quod tibi gratum reuelasti sacrificium, ut eo purificatus uitali hostie pias manus admoueam, que omnia peccata mea aboleat, et ea in perpetuum uitandi cautelam infundat, omnibusque, pro quibus tibi offertur salutis commercia largiatur. Per. Amen.

Quando quis offert oblationem presbytero, dicat: In spiritu humilitatis et in animo contrito tibi Domino Creatori meo hostiam offero pro remissione omnium peccatorum meorum, et cunctorum fidelium uiuorum  atque mortuorum.

Sacerdos oblationem accipiens dicat: Suscipe, sancta Trinitas, hanc oblationem, quam tibi offert famulus tuus, et presta ut in conspectum tuum tibi placens ascendat.

Alia. Suscipe, sancta Trinitas, quam tibi offero, pro animabus famulorum famularumque tuarum, ut requiem eternam illi dones inter sanctos et electos tuos, ut in illorum consortio, uita perfruamur eterna. Per.

Presbyter, uel diaconus calicem offert, dicat: Domine Iesu Christe, qui in cruce passionis tue de latere tuo sanguinem et aquam, unde Ecclesiam consecrares, manare uoluisti, suscipe hoc sacrificium  altari tuo superpositum, et concede, clementissime, ut pro redemptione nostra et totius mundi in conspectum diuine maiestatis tue cum odore suauitatis ascendat.

Cum superposita oblata [f., offert] dicat: Acceptum tibi sit omnipotenti Deo sacrificium istud super altare tuum positum.

Tunc calix super altare ponitur: Offerimus tibi, Domine, calicem salutaris, deprecamur clementiam tuam, ut in conspectu diuine maiestatis tue sacrificium nostrum cum odore suauitatis ascendat.

Tunc deuota manu benedicat oblationem et calicem dicens: ueni, sanctificator omnipotens eterne Deus, bene+dic et sanctifica hoc sacrificium tibi preparatum.

 Alia. In nomine Patris et Filii et Spiritus sancti, sit hoc sacrificium immaculatum, et a te Deo uiuo et uero adunatum, et consecratum et benedictum.

Super oblata: Sanctificata, quesumus, Domine, hanc obla+tionem, ut nobis Unigeniti tui corpus fiat.

Super calicem dicat: Sanctifica, quesumus, Domine, hunc cali + cem, ut nobis Filii tui sanguis fiat.

Cum incensum posuerit in thuribulo dicat: Per intercessionem sancti Gabrielis archangeli, etc.; ut in nostris editis. In mss. tamen deest conclusio.

Hic incensum super sacrificium faciat uel in circuitu dicat: Incensum istud. Require retro.

Cum incensum offertur singulis dicit: Accendat in  nobis Dominus ignem amoris, et flammam eterne caritatis.

Postea uertat te ad circumstantes dicat: Orate, fratres, pro me, ut meum et uestrum impleatur officium.

Dicant respondentes: Orent pro te omnes sancti et electi Dei. Exaudiat te Dominus orantem pro nostra omniumque salute. Memor sit Dominus omnis sacrificii tui et holocaustum tuum pingue fiat.

Postea dicat hos psalmos: Ad te, Domine, leuaui. Psalmum, Misere mei, Deus; psal. Domine, refugium factus; psal. Qui habitat in adiutorio. Saluum fac seruum tuum. Fiat, Domine, misericordia tua super nos. Exsurge, Domine.

 Oratio. Gaudeant, Domine, quesumus, famuli tui beneficiis impetratis, et quibus fiduciam sperande salutis tribuisti, optate misericordie tribue benignus effectum. Per.

Per omnia secula seculorum, etc., ut in nostris editis, tum quoad omnes prefationes communem et particulares, cum quoad canonem usque ad nomina Ioannis et Pauli, Cosme et Damiani, post que sequuntur hec uerba: nec non et illorum, quorum hodie solemnitatis in conspectu glorie tue celebratur triumphus. Que sequuntur in ms. missali communia sunt editis usque ad totam orationem: Libera nos quesumus, etc.

Oratio. Fiat commistio et consecratio Corporis et  Sanguinis Domini nostri Iesu Christi accipientibus in uitam eternam. Amen.

Agnus Dei, qui tollis peccata mundi miserere nobis. Tribus uicibus.

Ad pacem osculando altare: Domine Iesu Christe, etc., ut in editis usque ad totam tertiam orationem.

Quando corpus Domini in manibus accipit, dicat: Panem celestem accipiam et nomen Domini inuocabo. Domine, non sum dignus, ut intres sub tectum meum; sed tantum dic uerbo, et sanabitur puer meus.

Quando communicat: Corpus Domini nostri Iesu Christi custodiat animam meam in uitam eternam.

Ad sonitum patene hanc fratres orationem dicant:  Huius sacramenti susceptio fiat nobis, Domine, omnium peccatorum nostrorum remissio, per Christum.

Cetera sunt eadem, que in editis usque ad totam orationem: Placeat tibi, sancta Trinitas, in quam terminatur Missa enuntiati missalis ms. ubi non fit mentio, neque de Ite Missa est, etc., neque de benedictione, neque de Euangelio, ut apud nos. Similiter nusquam in canone fit mentio de genuflexionibus.


MISSAE IN NATALITIIS SANCTORUM.



IN NATALI SANCTI AMBROSII.

Oratio.---Sancti Ambrosii nos, Domine, iugiter prosequatur oratio, ut quod petitio nostra non impetrat, ipso pro nobis interueniente prestetur. Per.

Secreta. Hec in nobis sacrificia, Deus, intercedente  beatissimo confessore tuo Ambrosio et actione permaneant, et operatione firmentur. Per.

Communio. Hec nos communio, Domine, purget a crimine, et intercedente beato Ambrosio confessore tuo atque pontifice celestibus remediis faciat esse consortes. Per.



IN OCTAuA SANCTI ANDREAE.

Oratio. Protegat nos, Domine, sepius beati Andree apostoli tui repetita solemnitas, ut cuius patrocinia sine intermissione recolimus, perpetuam defensionem sentiamus. Per.

Secreta. Indulgentiam nobis prebeant hec munera, quesumus, Domine, largiorem, que tibi pro uenerandis sancti Andree suffragiis offeruntur. Per.

 Communio. Adiuuet familiam tuam, Domine, supplicando uenerandus Andreas apostolus, et pius interuentor efficiatur, qui tui nominis exstitit predicator et rector. Per.



IN NATALI SANCTAE LUCIAE uIRGINIS. Oratio et secreta eedem que in editis.

Communio. Leti, Domine, sumpsimus sacramenta celestia, intercedente pro nobis beata Lucia martyre, ad uitam nobis proficiant sempiternam. Per.



IN NATALI SANCTI THOMAE APOSTOLI. Oratio et secreta ut in editis.

Communio. Beati apostoli tui Thome, Domine, quesumus, intercessione nos adiuua, pro cuius solemnitate percepimus tua sancta letantes. Per.



IN NATALI SANCTI ANASTASII MARTYRIS.


Oratio. uotiuos nos, Domine, quesumus beati Anastasii martyris tui natalis semper excipiat, qui et iucunditatem nobis sue glorificationis infundat, et tibi nos reddat acceptos. Per.

Secreta. Presentia munera, quesumus, Domine, ita serena pietate intuere ut sancti Spiritus perfundantur benedictione, et in nostris cordibus eam dilectionem ualidam infundant, per quam sanctus martyr omnia corporis tormenta deuicit. Per.

Communio. Sumpsimus, Domine, sancti Anastasii martyris tui solemnitate celestia sacramenta, cuius suffragiis, quesumus, largiaris, ut quod temporaliter gerimus, eternis gaudiis consequamur. Per.



IN NATALI SANCTI PROIECTI.


Oratio. Beati martyris tui Proiecti nos, quesumus, Domine, interuentio gloriosa commendet, ut quod nostris actibus non meremur, eius precibus consequamur. Per.

Secreta. Suscipe, Domine, propitius orationem nostram cum oblationibus hostiarum superimpositis, et martyris Proiecti deprecatione pietati tue perfice benignus acceptas, et illam, que in eo flagrauit fortis dilectio, in nobis aspira benignus. Per.

Communio. uotiua, Domine, pro beati martyris tui Proiecti passione dona percepimus, quesumus, ut eius precibus, et presentis uite nobis pariter et eterne tribuas conferre subsidium. Per.



IN NATALI SANCTAE BRIGIDAE uIRGINIS.

 Oratio. Omnipotens sempiterne Deus, qui prudentium lampadibus oleo bone conscientie ornatis lumen tue claritatis infundis, concede propitius, ut beatee Brigide uirginis tue, cuius natalitia colimus, a fatuarum consortio eius intercessionibus liberemur. Per.

Secreta. Hostias, quesumus, Domine, pacificas, quas tue maiestati solemniter offerimus, sancte Brigide uirginis tue meritis sanctifica, ut et uincula peccatorum nostrorum absoluant, et tue nobis famulis tuis misericordie dona multiplicent. Per.

Communio. Diuinis, quesumus, Domine, redempti mysteriis, ut beate Brigide uirginis tue suffragiis subleuemur, et a presentis uite aduersitatibus liberemur,  et eterne beatudinis premia consequamur. Per.



PURIFICATIO SANCTAE MARIAE. Collecta ad sanctum Adrianum. In primis cantetur tertia; postea benedicantur candele, deinde dicit sacerdos.

Oremus. Exaudi, quesumus Domine, plebem tuam, que extrinsecus annua tribuis deuotione uenerari, interius assequi gratie tue luce concede.

Per omnia secula seculorum. Amen. Dominus uobiscum. Et cum spiritu tuo. Sursum corda. Habemus ad Dominum, Gratias agamus Domino Deo nostro. Dignum et iustum est.

Prefatio. uere dignum et iustum est, equum et  salutare nos tibi semper et ubique gratias agere, Domine sancte, Pater omnipotens, eterne Deus, Creator celi et terre, Rex regum, et Dominus dominantium, nos supplices tuos, ad te clamantes et exorantes, clementer exaudire dignare. Qui omnia ex nichilo creasti, et iussu tuo per opera apum hunc liquorem ad perfectionem cerei uenire fecisti, et qui hodierna die petitionem iusti Simeonis implesti, te humiliter deprecamur, ut has candelas ad usum hominum et ad sanitatem corporum et animarum, siue in terra, siue in aquis accense fuerint per inuocationem tui sanctissimi nominis et per intercessionem sancte Marie genitricis Filii tui, cuius hodie festa deuote celebrantur, ac per preces omnium  sanctorum tuorum bene+dicere et sancti+ficare digneris, ut huius plebis tue, que illa honorifice in manibus portat, teque cantando laudat, exaudias uoces de celo sancto tuo et de sede maiestatis tue, propitiusque sis omnibus clamantibus ad te, quos redemisti pretioso sanguine Filii tui, qui tecum uiuit et regnat Deus in unitate Spiritus sancti, per omnia secula seculorum. Amen. Oremus. Preceptis salutaribus moniti et diuina institutione formati, audemus dicere: Pater noster, qui es in celis, usque Et ne nos inducas in tentationem. Sed libera nos a malo.

Hic mutat uocem quasi legens: Oremus: Benedic, Domine Iesu Christe, hanc creaturam cerei supplicationibus nostris, et infunde ei per uirtutum sancte  crucis bene+dictionem celestem, ut qui eam ad repellenda tenebras humano generi tribuisti, talem signaculo crucis tue fortitudinem et bene+dictionem accipiat, ut in quibuscunque locis accensa siue posita fuerit, discedat diabolus et contremiscat, et fugiat pallidus cum omnibus ministris suis de habitationibus illis, nec presumat amplius inquietare uel illudere seruientibus Deo. Proinde supplices, quesumus te, Domine, ut emittas sanctum angelum tuum Raphelem, qui euulsit et repulit a Sara et Tobia demonium mortiferum eos infestantem, et conterat illum et perdat de cunctis habitationibus colentium Deum, de basilicis, de domibus, de angulis, de lectibus, de refectoriis, de uniuersis locis, in quibuscunque Deo famulantes habitant et requiescunt,  dormiunt, uigilant, ambulant, et consistunt; nec ualeat ille malignus amplius inquietare uel pauores mittere super illos, quos sancti chrismatis tui unctione fecisti esse munitos. Bene+dico te, cera, in nomine Dei Patris omnipotentis, et Filii eius unigeniti, et Spiritus sancti paracleti, ut sis ubique diaboli effugato, atque omnium contubernalium suorum exterminatio, adiuuante eadem sancta et indiuidua Trinitate, que in Unitatis essentia uiuit et conregnat in secula seculorum. Amen.

Finita benedictione sacerdos accipiat aquam benedictam, et aspergat super candelas, et sumat de cereis et accendat. Cum ceperint accendi, cantor inchet hanc antiphonam. Lumen ad reuelationem gentium. Psalmus: Nunc. Repetita antiphona per omnes uersus  eiusdem psalmi. Gloria Patri. Sicut erat; usque dum accendantur omnes candele. Accensis uero dicant hanc orationem.

Oratio. Omnipotens sempiterne Deus, qui hodierna die Unigenitum tuum ulnis sancti Simeonis in templo sancto tuo suscipiendum presentasti, te supplices deprecamur, ut hos cereos tuos, quos nos fideles tui omni magnificentia suscipientes gestare cupimus luce accensos, bene+dicere et sancti+ficare, atquo lumine superne benedictionis accendere digneris, quatenus eos tibi Domino Deo nostro offerentes, digni et sancto igne tue dulcissime caritatis succensi in templo sancto glorie tue representari mereamur. Per eumdem.

 Finita oratione pergant ad sanctam Mariam canendo antiphonam: Aue, Maria, gratia plena, Dei genitrix uirgo. Adorna thalamum tuum, Sion, et suscipe.

Oratio. Perfice in nobis, Domine, quesumus, gratiam tuam, qui iusti Simeonis exspectationem implesti, ut, sicut ille mortem non uidit, priusquam Christum Dominum uidere mereretur, ita et nos uitam obtineamus eternam. Per eumdem.



IN FESTO SANCTI BLASII.

Oratio. Deus qui presentem diem honorabilem nobis in beati Blasii martyris tui solemnitate fecisti, da populis tuis spiritualium munus gaudiorum, et omnium fidelium mentes dirige in uiam salutis eterne. Per.

 Secreta. Hostias, Domine, quas nomini tuo consecrandas offerimus, sancti Blasii martyris tui prosequatur oratio, per quam nos expiari tribuas quesumus et defendi. Per.

Communio. Beati Blasii martyris tui, quesumus, Domine, intercessione nos adiuua, pro cuius solemnitate percepimus tua sancta letantes commercia. Per.



N FESTO SANCTI BENEDICTI.

Oratio. Deus, qui beatum Benedictum comessorem tuum in terris uita laudabili decorasti, et in celis eterna gloria sublimasti, eius quesumus suffragantibus meritis uita nostra apud te commendetur. Per.

Secreta. Benedictio tua, Domine, beati Benedicti  confessoris intercessione super has hostias descendat, que et benedictionem nobis clementer operetur, et beate immortalitatis dona conciliet. Per.

Communio. Beati Benedicti confessoris tui, Domine, precibus confidentes, quesumus, clementiam tuam, ut per ea, que sumpsimus, eterna remedia capiamus. Per.



IN ANNUNTIATIONE SANCTAE MARIAE.

Deus, qui hodierna die uerbum tuum beate uirginis aluo coadunari uoluisti, fac nos ita peragere, ut tibi placere ualeamus. Per eumdem.

Secreta ut in editis.

Communio. Adesto, Domine, populo tuo, ut que sumpsit fideliter, et mente sibi et corpore beate Marie semper uirginis intercessione custodiat.  Per.



IN FESTO SANCTAE EUPHEMIAE.

Oratio. Concede nobis, omnipotens Deus, sancte martyris tue Euphemie et exsultare meritis, et beneficia referre suffragiis. Per.

Secreta. Muneribus nostris, Domine, te magnificantes, quesumus, ut in sancte nobis solemnitatibus Euphemie gaudia superna concilies et patrocinia sempiterna largiaris. Per.

Communio. Sancte martyris tue Euphemie nos, Domine, grata comitetur oratio, et tuam nobis indulgentiam poscere non desistat. Per.



IN FESTO SS. LAURENTINI ET PERCENTINI.

Oratio. Tuorum nos, Domine, precibus tuere  sanctorum, ut festa martyrum tuorum Laurentini et Pergentini sine cessatione uenerantes, et fidei muniamur auxilio et magnifico proficiamus exemplo. Per.

Secreta. Martyrum tuorum Laurentini et Pergentini, Domine, festa uenerantes munera nomini tuo dicata offerimus, presta, quesumus, ut illis reuerentiam deferentes nobis ueniam impetremus. Per.

Communio. Protege, Domine, plebem tuam, et festiuitatem martyrum tuorum Laurentini et Pergentini, quam nobis tradidisti, assidue debitam tibi solui precibus concede sanctorum. Per.



IN FESTO SANCTI BONIFACII CUM SOCIIS SUIS.

Deus, qui beatum Bonifacium pontificem constantie in passione roborasti, quique illi ad predicandum  gentibus gloriam tuam Heobanem et Adhelarium sociare dignatus es, etc.



IN FESTO SANCTORUM ALBINI, PAULINI ET NICETAE, CUM NONGENTIS OCTOGINTA NOuEM.

Oratio. Propitiare, Domine, supplicationibus nostris, et sanctorum martyrum tuorum Albini, Paulini et Nicete episcopi cum nongentis octoginta nouem, qui passi sunt propter nomen tuum, eorum suffragantibus meritis, preces nostras dignanter exaudi, ut dimittantur nobis peccata nostra, et tecum uiuere in eternum mereamur. Per.

Secreta. Suscipe, Domine, propitius, orationes nostras cum oblationibus hostiarum, et martyrum tuorum, quorum notabilia gloriosa celebramus, deprecationem pietatis tue perfice benigno affectu;  et illam, que in eis flagrauit fortis dilectio.in nobis respirare benignus concede. Per.

Communio. Sanctorum tuorum, Domine, quorum festa celebramus, intercessione opem misericordie nobis tribue, ut qui coronam martyrii tui non meremur, saltem a uenia non repellamur. Per.



IN uIGILIA SANCTI IOANNIS BAPTISTAE.

Oratio, ut in editis.

Secreta. Munera populi tui, quesumus, Domine, propitiatus intende, et beati Ioannis Baptiste, cuius nos tribuis preire solemnia, fac gaudere suffragiis. Per.


Missa mane primo.

Oratio. Concede, quesumus, omnipotens Deus, ut qui beati Ioannis Baptiste solemnia colimus, eius  apud te intercessionibus muniamur. Per.

Secreta. Munera, quesumus, Domine, etc., ut in editis.

Communio. Presta, quesumus, omnipotens Deus, ut qui celestia alimenta percepimus, intercedente beato Ioanne Baptista, per hec contra aduersa omnia muniamur. Per.

Alia ad uesperas. Deus, qui nos annua beati Ioannis Baptiste solemnia frequentare concedis, presta, quesumus, ut et deuotis eadem mentibus celebremus, et eius patrocinio promerente plene capiamus securitatis augmentum. Per.



IN uIGILIA APOSTOLORUM PETRI ET PAULI.

Oratio. Deus, qui nobis beatorum apostolorum  tuorum Petri et Pauli natalitia gloriosa preire concedis, tribue, quesumus, eorum nos semper et beneficiis preueniri et orationibus adiuuari. Per.

Secreta, ut in editis.

Communio. Deus, qui ecclesiam tuam apostoli tui Petri fide et nomine consecrasti, quique beatum illi Paulum ad predicandum gentibus gloriam tuam sociare dignatus es, concede ut omnes, qui ad apostolorum tuorum solemnia conuenerunt, spirituali remuneratione ditentur. Per.



IN FESTO APOSTOLORUM PETRI ET PAULI.

Oratio. Omnipotens sempiterne Deus, qui Ecclesiam tuam in apostolica soliditate fundatam ab internarum eruis terrore portarum, presta in tua ueritate persistens, nulla recipiat consortia perfidorum.  Per.

Secreta. Familiam tuam, Domine, propitius intuere, et apostolicis defende presidiis, ut eorum precibus gubernetur, quibus nititur te constituente principibus. Per.

Communio. Exaudi nos, Deus salutaris noster, et apostolorum tuorum nos tuere presidiis, quorum donasti fideles esse doctrinis. Per.


Ad uesperum.

Oratio. Presta, quesumus, omnipotens Deus, ut qui iugiter apostolica defensione munimur, nec succumbamus uitiis, nec opprimamur aduersis. Per.



IN OCTAuA SANCTI IOANNIS BAPTISTAE.

Oratio. Presta, quesumus, omnipotens Deus, ut Ecclesia tua, que iterato natiuitatem precursoris Filii  tui Domini nostri Iesu Christi Ioannis Baptiste in octauo ueneratur, eo ipso pro ea apud misericordiam tuam preueniente, a peccatis omnibus te miserante liberari mereamur. Per.

Secreta. Sancti Ioannis Baptiste honorabilem natiuitatem muneribus, o piissime Domine, geminatis in octauo Ecclesia tua die deuotissime consequitur, presta solita clementia tua ut ipso pro ea interueniente id munus salutare sibi penes te fieri mereatur. Per.

Communio. Munera tua, que in honorem nominis tui in solemnitate iterata Ioannis Baptiste precursoris Filii tui Domini nostri Iesu Christi sumpta sunt, quesumus, omnipotens Deus, prestent auxilium Ecclesie tue, ut expiata ab omni immissione  insidiatoris te benedicat, tibi seruiat, et, te protegente, ab omnibus malis semper sit libera. Per.



IN FESTO SANCTAE MUSTIOLAE.

Oratio. Crescat in nobis, Domine, semper sancte iucunditatis effectus, ut beate Mustiole martyris tue ueneranda festiuitas augeatur. Per.

Secreta. Sancte Mustiole martyris tue, Domine, festa celebrantes, preces offerimus, hostiam immolamus, presta, quesumus, ut cum presidio temporali et uitam nobis prebeant, et incrementa perpetua. Per.

Communio. Deus uirtutum celestium, quesumus ut sacrificia, pro sancte Mustiole martyris tue passione delata, desideriorum nos temporalium doceant  habere contemptum, et amare dona celestium gaudiorum. Per.



IN OCTAuA APOSTOLORUM PETRI ET PAULI.

Oratio et secreta ut in editis.

Communio. Beatorum apostolorum tuorum, Domine, Petri et Pauli desiderata solemnia recensentes, presta, quesumus, ut eorum supplicantionibus mundemur, quorum regimur principatu. Per.



IN FESTO SANCTORUM SEPTEM FRATRUM.

Oratio. Presta, quesumus, omnipotens Deus, ut qui gloriosos martyres Ianuarium, Felicem, Philippum, Siluanum, Alexandrum, uitalem atque Martialem, fortes in sua confessione cognouimus, etc., ut in editis, etiam quoad secretam et postcommunionem.



IN FESTO SANCTI PATERNIANI.

 Oratio. Deus, qui per angelum tuum Raphelem iter ostendisti beato Paterniano, et obitum demonstrasti, exaudi preces quas in eius tibi solemnitate deferimus, etc., ut in editis, in secunda missa confessoris pontificis.



IN FESTO SANCTAE MARGARITAE.

Oratio. Deus, qui beatam Margaritam uirginem hodierna die ad celos per martyrii palmam uenire fecisti, concede propitius ut, eius exempla sequentes, ad te peruenire mereamur. Per.

Secreta. Hec uictima, Domine, quesumus, pro beate uirginis Margarite martyrio oblata, et mentium nobis puritatem, et corporum obtineat sanctitatem. Per.

Communio. Huius, Domine, sacramenti perceptione  et beate Margarite uirginis intercessione, et tu in nobis manere dignare, et nos in te uicissim manere concede. Per



IN FESTO SANCTORUM QUIRICI ET IULITTAE.

Oratio. Deus, qui sanctorum tuorum Quirici et Iulitte cordibus flammam tue dilectionis accendis, da cordibus nostris eamdem fidei caritatisque uirtutem, ut quorum gaudemus triumphis, prouocemur exemplis. Per.

Secreta. Illa nos ueritas, Domine, semper illuminet, que sanctorum tuorum cordibus flammam tue dilectionis accendit. Per

Communio. Deus, qui sanctis tuis martyribus Quirico et Iulitte uincendi solatium, et immensam uincentibus gloriam eternam concedis, et laceratas  carnes eorum, tanquam odorem bonum suauitatis assumis, tribue, quesumus, ut sicut eis coronam martyrii prestitisti, ita nobis peccatorum nostrorum ueniam largiaris. Per.



IN FESTO SANCTORUM ERMAGORAE ET FORTUNATI.

Oratio. Interuenientibus, Domine, sanctis martyribus tuis Ermagora et Fortunato, Ecclesie tue uoces placatus admitte, ut, destructis aduersitatibus uniuersis, secura tibi seruiat libertate. Per.

Secreta. Munera humilitatis nostre, Domine, pro sanctorum martyrum tuorum Ermagore et Fortunati gloriosa passione et solemnitate offerentes, quesumus, propitius respicere dignare, et ipsorum intercessione tam ad profectum uite quam anime salutaria  nobis consueta miseratione peruenire concede. Per.

Communio. Sumentes, Domine, celestia dona mysterii, quesumus ut sanctorum martyrum tuorum Ermagore et Fortunati adiuuemur meritis, quorum solemnitatem debita ueneratione celebramus. Per.



IN FESTO SANCTAE PRAXEDIS uIRGINIS ET MARTYRIS.

Oratio. Deus, qui inter cetera potentie tue miracula etiam in sexu fragili uictoriam castitatis et martyrii contulisti, da, quesumus, ut beate et sancte martyris tue Praxedis adiuuemur meritis, cuius beatitudinis irradiamur exemplis. Per.

Secreta. Accipe, Domine, munera que in beate martyris tue Praxedis solemnitate deferimus, quia ad tua preconia recurrit et laudem, quod talis est orta mortalis assumpta. Per.

 Communio. Hec in nobis, Domine, gratia tua, quesumus, semper exerceat, ut et diuinis instauret nostra corda mysteriis, et sancte martyris tue Praxedis commemoratione letificet. Per.



IN FESTO SANCTAE MARIAE MAGDALENAE.

Oratio et secreta ut in editis.

Communio. uiuifica, Domine, animam et spiritum nostrum peccati uulnere sauciatum, intercedente beata Maria Magdalena, qui eius precibus tua inuicta uirtute quatriduanum Lazarum resuscitasti de monumento. Qui uiuis.



IN FESTO SANCTI APOLLINARIS.

Oratio ut in editis.

Secreta. Respice, Domine, super has hostias nostras quas nomini tuo sacrandas offerimus, et beati  Apollinaris martyris tui atque pontificis prosequatur oratio, per quam nos expiari facias et defendi. Per.

Communio. Presta nobis, quesumus, Domine, ut tua sancta que sumpsimus, presidia mentis et corporis . . . . . , et, interuenientibus beati Apollinaris meritis, ab omnibus absolue peccatis. Per.



IN FESTO SANCTAE CHRISTINAE,

Oratio. Crescat in nobis, Domine, semper sancte iucunditatis effectus, ut beate Christine martyris tue ueneranda festiuitas augeatur. Per.

Secreta. Sancte Christine martyris tue, Domine, preces offerimus, hostiam immolamus, presta, quesumus, ut cum presidio temporali, et uitam nobis prebeant, et incrementa perpetua. Per.

Communio. Deus uirtutum celestium, quesumus  ut sacrificia pro sancte Christine martyris tue passione delata, desideriorum nos temporalium doceant habere contemptum, et dona habere faciant celestium gaudiorum. Per.



IN uIGILIA SANCTI IACOBI APOSTOLI.

Oratio. Concede nobis, omnipotens Deus, uenturam beati apostoli tui Iacobi solemnitatem congruo preuenire honore, et uenientem digna celebrare deuotione. Per.

Secreta. Accepta tibi sit, Domine, nostre deuotionis oblatio, et ad sancti Iacobi apostoli tui uenturam puriores faciat nos uenire festiuitatem. Per.

Communio. Presta nobis, eterne Saluator, beati Iacobi apostoli tui nos ubique pia protegi oratione,  cuius natalitia per hec sancta que sumpsimus, uotiuo preuenimus obsequio. Per.



IN FESTO SANCTI CHRISTOPHORI.

Oratio, ut in editis.

Secreta. Huius tibi precibus, Domine, quesumus, grata hec reddatur oblatio, pro cuius est festiuitate immolanda. Per.

Communio. Repleti sumus, Domine, munere solemnitatis optate, qua beati Christophori martyris tui et celebritate uiuamus et precibus. Per.



IN FESTO NAZARII ET CELSI.

Oratio, ut in editis.

Secreta. Sanctorum martyrum tuorum, Domine, Nazarii et Celsi intercessione placatus, presta, quesumus, ut que temporali celebramus actione,  perpetua saluatione capiamus. Per.

Communio. Exaudi, Domine, preces nostras, et populus tuus, qui sub tantis sanctorum martyrum tuorum Nazarii et Celsi patrociniis est constitutus, et a suis offensionibus liberetur, et ab omnibus tueatur aduersis. Per.



IN NATALI SANCTARUM uIRGINUM FLORAE ET LUCILLAE.

Oratio. Da nobis, Domine Deus noster, in sanctarum martyrum tuarum Flore et Lucille incessabili ueneratione letari, ut quod digna mente non possumus celebrare, humilibus saltem frequentemus obsequiis. Per.

Secreta. Offerimus, Domine, preces et munera in honorem sanctarum uirginum tuarum Flore et Lucille gaudentes, presta, quesumus, ut et conuenienter  hec agere mereamur, et remedium sempiternum ualeamus acquirere. Per.

Communio. Sacramentis, Domine, muniamur acceptis, et sanctorum tuarum uirginum Flore et Lucille intercessione contra omnes nequitias irruentes armis celestibus protegamur. Per.



IN INuENTIONE SANCTI STEPHANI PROTOMARTYRIS.

Oratio. Deus, qui es sanctorum tuorum splendor mirabilis, qui hodierna die corpora sanctorum tuorum Stephani, Nicodemi, Gamalielis atque Abibon inuentione gloriosa reuelasti, da nobis in eterna letitia de eorum societate gaudere. Per.

Secreta ut in editis plurimorum martyrum tempore Paschali.

 Communio. Sumpsimus, Domine, sanctorum tuorum Stephani, Nicodemi, Gamalielis atque Abibon solemnia celebrantes sacramenta celestia; presta, quesumus, ut quod temporaliter gerimus, eternis gaudiis consequamur. Per.



BENEDICTIO UuAE.

Bene+dic, Domine, et hos fructus nouos uue, quos tu Domine rore celi et inundantia pluuiarum et temporum serenitate atque tranquillitate ad maturitatem perducere dignatus es, et dedisti eam ad usus nostros, cum gratiarum actione percipere in nomine Domini Iesu Christi, per quem hec omnia, Domine, semper bona creas. Per.



IN FESTO SANCTI DONATI EPISCOPI ET MARTYRIS

Oratio. Deus, qui in beati Donati martyris tui  atque pontificis manibus poculi fragmenta restaurare dignatus es, supplicantium preces benignus exaudi, ut quod fiducia non habet meritorum, eius nobis intercessione donetur. Per.

Secreta Deus, qui in beati Donati episcopi et martyris tui manibus poculi fragmenta restaurare dignatus es, munera plebis tue propitiatus intende, ut eius nobis fiat supplicatio salutaris pro cuius solemnitate hodiernam diem celebramus. Per.

Communio. Omnipotens et misericors Deus, etc.; ut in editis.



IN uIGILIA ASSUMPTIONIS SANCTAE MARIAE.

Oratio, ut in editis.

Secreta. Magna, quesumus, Domine, apud clementiam tuam pro nobis interueniat Dei Genitricis  oratio, quam idcirco de presenti seculo transtulisti, ut pro peccatis nostris fiducialiter intercedat. Per eumdem.

Communio. Concede, quesumus, omnipotens Deus, ad beate Marie semper uirginis gaudia eterna pertingere, de cuius nos ueneranda assumptione tribuis annua solemnitate gaudere. Per eumdem.



IN ASSUMPTIONE SANCTAE MARIAE.

Oratio. ueneranda nobis, Domine, huius diei festiuitas opem conferat salutem, in qua sancta Dei genitrix mortem subiit temporalem, nec tamen mortis nexibus deprimi potuit, que Filium tuum Dominum nostrum de se genuit incarnatum. Qui tecum.

Secreta. Subueniat, Domine, quesumus, etc., ut  in editis, etiam quoad postcommunionem.



IN OCTAuA SANCTI LAURENTII.

Oratio. Beati Laurentii nos faciat, Domine, passio ueneranda letantes, et ut eum sufficienter recolamus, dignus efficiat. Per.

Secreta. Beati Laurentii martyris nos, Domine, precibus protege, cuius honorabilem passionem muneribus geminatis exsequamur, que licet propriis sit memoranda principiis, indesinenter tamen permanet gloriosa. Per.

Communio. Solemne nobis intercessio beati Laurentii martyris, quesumus, Domine, prestet auxilium ut celestis mense participatio, quam sumpsimus, tribuat Ecclesie tue recensitam letitiam. Per.



IN FESTO SANCTI MAGNI.


Oratio. Adesto Domine, supplicationibus nostris, et intercedente beato martyre tuo Magno, ab hostium nos defende propitiatus incursu. Per.

Secreta. Presta nobis, quesumus, omnipotens Deus, ut nostre humilitatis oblatio, et pro tuorum tibi grata sit honore sanctorum, et nos corpore pariter et mente purificet. Per.

Communio. Tua sancta sumentes, quesumus, Domine, ut beati Magni nos faueant beata presidia. Per.



IN DEDICATIONE BASILICAE SANCTI FLORIDI.

Oratio et secreta, ut in editis in dedicatione ecclesie.

 Communio. Deus, qui Ecclesiam tuam sponsam uocare dignatus es, ut que haberet gratiam, per Dei deuotionem haberet etiam ex nomine pietatem; da, ut omnis hec plebs nomini tuo seruiens, huius uocabuli consortio digna esse mereatur, et ecclesia tua in templo, cuius anniuersarius dies celebratur, tibi collecta, te timeat, te diligat, te sequatur, ut dum iugiter per uestigia tua graditur, ad celestia promissa, te ducente, peruenire mereatur. Per.



IN FESTO SANCTI SYMPHORIANI.

Oratio. Beati martyris tui Symphoriani, Domine, nos tuere presidiis, ut cuius solemnitatem annua deuotione recolimus, eius intercessionibus ab omnibus aduersitatibus eruamur. Per.

 Secreta. Suscipe, Domine quesumus, propitius orationem nostram cum oblationibus hostiarum super impositis, et martyris tui Symphoriani deprecatione pietati tue perfice benignus acceptus, et illum, qui in eum flagrauit, feruorem, in nobis aspira benignus, ut in tua dilectione permanentes, et in tua fide inueniamur stabiles, et in moribus concordes et in opere efficaces. Per.

Communio. Sacro munere satiati, quesumus, omnipotens Deus, ut interueniente beato Symphoriano martyre tuo omnes nos sanctorum tuorum iubeas nos ascisci collegio. Per.



IN FESTO SANCTI BARTHOLOMAEI APOSTOLI.

Oratio et secreta ut in editis.

Communio. Protege, Domine, populum tuum, et  apostoli tui Bartholomei patrocinio confidentem perpetua defensione conserua. Per.



IN FESTO SANCTI RUFI MARTYRIS.

Oratio. Adesto supplicationibus nostris, ut beati Rufi intercessionibus confidentes, nec minis terreamur aduersantium nec ullo conturbemur incursu. Per.

Secreta. Oblatis, quesumus, Domine, placare munoribus, et intercedente beato Rufo martyre tuo, a cunctis nos defende periculis. Per.

Communio. Celestibus refecti sacramentis et gaudiis, supplices te rogamus, Domine, ut quorum gloriamur triumphis, protegamur auxiliis. Per.



IN FESTO SANCTI IOANNIS BAPTISTAE.

Oratio ut in editis.

 Secreta. Munera tibi, Domine, pro sancti martyris tui Ioannis Baptiste passione deferimus, quia dum finitur in terris, factus est celesti sede perpetuus, et quesumus ut eius obtentu nobis proficiat ad salutem. Per.

Communio. Conferat nobis, Domine, sancti Ioannis Baptiste utraque solemnitas, ut et magnifica sacramenta, que sumpsimus, sanctificata ueneremur, et in nobis potius edita gaudeamus. Per.



IN FESTO SANCTAE FELICITATIS.

Oratio. Presta, quesumus, omnipotens Deus. ut beate Felicitatis martyris tue solemnia recensentes meritis ipsius protegamur et precibus. Per.

Secreta. uota populi tui, Domine, propitiatus intende,  et quorum nos tribuis solemnia celebrare, fac gaudere suffragiis. Per.

Communio. Supplices te rogamus, omnipotens Deus, ut interuenientibus sanctis tuis, et tua in nobis dona multiplices, et tempora nostra disponas. Per.



IN NATALI SANCTI BARTHOLOMAEI.

Oratio. Exaudi, Domine, populum tuum cum sancti Bartholomei apostoli tui patrocinio supplicantem, ut tuo semper auxilio secura tibi possit deuotione seruire. Per.

Secreta. Sacrificium nostrum tibi, Domine, quesumus, beati apostoli tui Bartholomei precatio sancta conciliet, ut, cuius honore solemniter exhibetur, meritis efficiatur acceptum. Per.

 Communio. Sumpsimus, Domine, diuina mysteria beati Bartholomei apostoli commemoratione letantes, que sicut tuis sanctis ad gloriam, ita nobis, quesumus, ad ueniam prodesse perficias. Per.



IN FESTO SANCTORUM CONFESSORUM FLORIDI ET AMANTII.

Oratio. Propitiare, quesumus, Domine, nobis famulis tuis per horum sanctorum confessorum tuorum Floridi et Amantii, qui in presenti uenerantur Ecclesia, merita gloriosa, ut per eorum piam intercessionem ab omnibus semper protegamur aduersis. Per.

Secreta. Suscipiat clementia tua, Domine, quesumus, de manibus nostris munus oblatum, et per horum  sanctorum confessorum tuorum Floridi et Amantii orationes ab omnibus nos emundet peccatis. Per.

Communio. Diuina libantes mysteria, que pro horum sanctorum confessorum tuorum Floridi et Amantii ueneratione tue obtulimus maiestati, presta, quesumus, Domine, ut per ea ueniam mereamur peccatorum, et celestis gratie donis reficiamur. Per.



IN HONOREM OMNIUM SANCTORUM.

Oratio. Concede, quesumus, omnipotens Deus, ut intercessio nos sancte Dei genitricis semper uirginis Marie, et omnium celestium uirtutum, sanctorumque omnium apostolorum, martyrum, confessorumque, atque uirginum, et omnium electorum  ubique letificet, ut dum eorum merita recolimus, patrocinia sentiamus. Per.

Secreta. Oblatis, Domine, placare muneribus, et intercedente beata Maria cum omnibus sanctis tuis a cunctis nos defende periculis. Per.

Communio. Sumpsimus, Domine, beate Marie semper uirginis, et omnium sanctorum tuorum commemorationem recolentes sacramenta celestia, presta, quesumus, ut quod temporaliter gerimus, eternis gaudiis consequamur. Per.



IN HONOREM OMNIUM SANCTORUM QUORUM RELIQUIAE IN ECCLESIA SUNT.

Oratio. Concede, quesumus, omnipotens Deus, ut sancta Dei genitrix Maria, sanctique tui apostoli, martyres, confessores, uirgines, atque omnes sancti,  quorum in ista continentur ecclesia patrocinia, nos ubique adiuuent, quatenus hic in illorum presenti suffragio, tranquilla pace in tua laude letemur. Per.

Secreta. Munera tue, misericors Deus, maiestati oblata benigno, quesumus, suscipe intuitu, ut eorum nobis precibus fiant salutaria, quorum sacratissime in hac basilica reliquie reconduntur. Per.

Communio. Diuina libantes mysteria. quesumus, Domine, ut beate Marie semper uirginis, et eorum nos ubique intercessio protegat, quorum hic sacra gaudemus presentia. Per.



IN FESTO SANCTORUM OMNIUM.

Oratio. Deus, qui nos beate Marie semper uirginis et beatorum apostolorum, martyrum, confessorum,  uirginum, atque omnium simul sanctorum continua letificas commemoratione, presta, quesumus, ut quos quotidiano ueneramur officio, etiam pia conuersatione sequamur exemplo Per.

Secreta ut in editis.

Communio. Presta nobis, Domine, quesumus, intercedentibus beate Marie semper uirginis et omnium sanctorum tuorum meritis, ut que ore contingimus, pura mente capiamus. Per.



PRO SALUTE uIuORUM ET MORTUORUM.

Oratio. Pietate tua, quesumus, Domine, omnium nostrorum solue uincula delictorum, et intercedente beata Maria semper uirgine cum omnibus sanctis pontificem nostrum et omnem congregationem illi  commissam, et nos famulos tuos ac famulas, atque locum istum omni sanctitate custodi, omnesque affinitate et familiaritate nobis iunctos, et omnes Christianos a uitiis purga, uirtutibus illustra, pacem et salutem nobis tribue, hostes uisibiles et inuisibiles remoue, inimicis nostris caritatem largire, et omnibus fidelibus uiuis et defunctis in terra uiuentium uitam et requiem eternam concede. Per.

Secreta. Deus, qui per singularis corporis tui hostiam totius mundi soluisti delicta, hac oblatione placatus, maculas peccatorum nostrorum absterge, et omnium Christianorum fidelium uiuorum atque mortuorum peccata dimitte, eisque premia eterna concede. Per.

Communio. Sumpta, quesumus, Domine, sacramenta  omnia uitia famuli tui pontificis nostri et nostra detergant, omnemque prauitatem et infirmitatem, seu etiam hostium rabiem atque subitam mortem meritis beate Marie uirginis et omnium sanctorum a nobis procul repellant, et omnibus fidelibus uiuis et defunctis prosint ad ueniam pro quorum tibi sunt oblata salute. Per.



MISSA AD POSTULANDAM GRATIAM SPIRITUS SANCTI.

Deus, cui omne cor patet, etc., ut in editis quoad tres orationes.

Lectio libri sapientie. Spiritus discipline effugiet fictum, etc., usque habet uocis.



MISSA PRO EPISCOPO uIuO.

Oratio eadem, que in editis pro papa.

Secreta. In famulo tuo pontifice nostro, quesumus,  Domine, bonos mores placatus institue; tu in eo, quod tibi placitum sit, dignanter infunde, ut et dignus sit, et tua ualeat beneficia promereri. Per.

Communio. Hec, quesumus, Domine, etc., ut in editis.



ALIA MISSA PRO SEMETIPSO SACERDOTE.

Oratio. Suppliciter te, piissime Deus, Pater omnipotens, qui es creator omnium rerum, deprecor, ut, dum me famulum tuum coram omnipotentia maiestatis tue grauiter deliquisse confiteor, per intercessionem beate Marie semper uirginis et omnium sanctorum tuorum manum misericordie tue mihi porrigas, quatenus dum hanc oblationem tue pietatis offero, quod nequiter admisi, clementissime  digneris me absoluere. Per.

Secreta. Deus misericordie, Deus pietatis, Deus indulgentie, indulge, queso, et miserere mei serui tui, et sacrificium quod pietatis tue gratie humiliter offero, benigne digneris suscipere, et peccata, que labentibus uitiis contraxi, beate Marie semper uirginis, et omnium sanctorum tuorum pius ac propitius et misericors indulgeas, et locum penitentie ac lacrymarum flumina concede, ut ueniam merear accipere delictorum. Per.

Communio. Deus, qui uiuorum es Saluator omnium, qui non uis mortem peccatorum, nec letaris in perditione morientium, te suppliciter deprecor, ut concedas mihi ueniam peccatorum meorum, ut admissa defleam, et postmodum flenda, non admittam:  ut cum mihi extrema dies finisque uite aduenerit, emundatum delictis omnibus me angelus sanctitatis suscipiat. Per.



MISSA PRO AMICO uIuENTE.

Oratio. Deus qui iustificas impium, et non uis mortem peccatorum, maiestatem tuam suppliciter deprecamur, ut famulum tuum, N. de tua misericordia confidentem, celesti protegas benignus auxilio, et assidua protectione conserues, ut tibi iugiter famuletur et nullis tentationibus a te separetur. Per.

Secreta. Huius, Domine, quesumus, uirtute mysterii et a propriis nos munda delictis, et famulum tuum N. ab omnibus absolue peccatis. Per.

 Communio. Purificent nos, Domine, quesumus, sacramenta que sumpsimus, et famulum tuum N. ab omni culpa liberum esse concede, et qui conscientie reatu constringitur, celestis remedii plenitudine glorietur. Per.



PRO AMICIS uIuENTIBUS.

Oratio. Omnipotens sempiterne Deus, miserere famulis tuis, et dirige eos secundum tuam clementiam in uiam salutis eterne, ut te donante tibi placita cupiant, et tota uirtute perficiant. Per.

Secreta. Proficiat, quesumus, Domine, hec oblatio, quam tue supplices offerimus maiestati, ad salutem famulorum tuorum, ut prouidentia tua eorum uita inter aduersa et prospera ubique dirigatur. Per.

 Communio. Sumentes, Domine, perpetue sacramenta salutis tuam deprecamur clementiam, ut per ea famulum tuum N. ab omni aduersitate protegas. Per.



ALIA PRO AMICIS.

Oratio. Deus, qui caritatis dona per gratiam sancti Spiritus tuorum cordibus infudisti, da famulis tuis N. pro quibus tuam deprecamur clementiam, salutem mentis et corporis, ut te tota uirtute diligant, et que tibi placita sunt tota deuotione perficiant. Per.

Secreta. Miserere, quesumus, Domine, famulis tuis, pro quibus hoc sacrificium laudis tue offerimus maiestati, ut per hec sacramenta superne benedictionis gratiam obtineant, et gloriam eterne  beatitudinis acquirant. Per.

Communio. Diuina libantes mysteria, quesumus, Domine, ut hec salutaria sacramenta illis proficiant ad prosperitatem et pacem, pro quorum dilectione, hec tue obtulimus maiestati. Per.

Alia. Deus, qui supplicum tuorum uota per caritatis officia suscipere dignaris, da famulis tuis in tua proficere dilectione, ut et tibi secura mente deseruiant, et in tua pace semper assistere mereantur. Per.



MISSA PRO PECCATIS.

Oratio. Exsultatio diuina, pietas paterna, maiestas immensa, te supplex tremensque deprecor pro famula tua N. ut des ei mentem puram, caritatem que perfectam, in actibus sinceritatem, in corde  puritatem, in opere uirtutem, in moribus disciplinam, ut quod nos, licet indigni, ante conspectum maiestatis tue fideliter deuoteque pro ipsa clementie tue offerimus, pietatis tue gratia obtinendo cognoscat. Per.

Secreta. Indulge, Domine, supplicanti mihi famulo tuo, da indulgentiam poscendi, ut secure tibi Domino Deo nostro uictimam pro famula tua N offerre ualeam, ut pro delictis suis ueniam obtineat, et per te pariter sancta munera consecuta ad salutem eterne gratie cum tuo adiutorio possit peruenire. Per.

Communio. Confirma hoc, Deus, quod operatus es in nobis, et custodi gratiam, quam nobis conterre  dignatus es, tuorum intercessione sanctorum, et donum tue misericordie famule tue conferre dignare. Per.



MISSA ALIA PRO PECCATIS.

Oratio. Deus misericordie, Deus indulgentie, indulge queso, et miserere famulo tuo N. ut delictorum, que tibi ex ore aperuit, nulla in eo macula reseruetur interius, sed per penitentie luctum ad tua mereatur peruenire promissa. Per.

Lectio Ezechielis prophete. Conuertimini ad me, etc., usque dicit Dominus.

Sequentia sancti Euangelii secundum Mattheum. In illo tempore: Discumbente Iesu, etc., usque peccatores in penitentiam.

Secreta. Respice, quesumus, Domine, ad preces  famuli tui in qui tibi mente et corde se peccasse grauiter confitetur; et presta, ut per oblationem tui corporis et sanguinis, quam tibi pro ipso offerimus ueniam impetrare ualeamus. Per.

Communio. Refecti, quesumus, Domine, datis tuis, te supplices exoramus, ut conuerso fratre nostro ad uiam iustitie, fontem lacrymarum in eum concutias, et ne ultra lugenda committat, eum paterna pietate custodi. Per.



PRO CONFITENTIBUS PECCATA SUA.

Oratio. Exaudi, quesumus, Domine, supplicum preces, etc., ut in litaniis editis.

Secreta. Hostias tibi, Domine, placationis offerimus, ut delicta nostra miseratus absoluas et pacem nobis concedas. Per.

 Communio. Presta nobis, eterne Saluator, ut percipientes hoc munere ueniam peccatorum de tois semper beneficiis gloriemur



MISSA PRO PECCATIS.

Oratio. Deus, qui peccantium non uis animas perire, sed culpas, contine penam quam meremur, et quam precamur super nos effunde clementiam tuam, ut de merore gaudium tue misericordie consequi mereamur. Per.

Secreta. Subueniat nobis, Domine, quesumus, sacrificii presentis oblatio, que nos et ab uniuersis erroribus potenter absoluat, et a totius eripiat perditionis incursu. Per.

Communio. Exaudi, Domine, gemitum populi tui ne plus apud te ualeat offensio delinquentium, quam  misericordia tua indulta fletibus supplicantium. Per.



PRO REMISSIONE PECCATORUM.

Oratio et secreta, ut in editis.

Communio. Quos munere celesti reficis, Domine, diuino tuere presidio, ut tuis mysteriis perfruentes nullis subdamur aduersis, et a cunctis iniquitatibus nostris exue nos omnipotens Deus, et in tua fac pace gaudere. Per.



MISSA PRO MALIS COGITATIONIBUS.

Oratio et secreta, ut in editis.

Communio. Per hoc sacrificium, quesumus, Domine, quod tue obtulimus maiestati, ab omnibus cor famuli tui emunda tentationibus. Per.



MISSA PRO PETITIONE LACRYMARUM.

 Oratio et Postcommunio, ut in editis.

Secreta. Hec sacrificia, quesumus, Domine, que tue pietati obtulimus, nobis proficiant ad nostrorum ueniam peccatorum, et miserationis tue semper tribuant solatium. Per.



MISSA PRO TRIBULATIONE

Oratio. Ineffabilem misericordiam tuam, quesumus, Domine, nobis clementer ostende, ut simul nos a peccatis exuas et a penis quas pro his meremur eripias. Per.

Secreta. Purificet nos, Domine, quesumus, muneris presentis oblatio, et dignos sacra participatione perficiat. Per.

Communio. Presta, Domine, quesumus, ut a terrenis  affectibus expiati ad superni plenitudinem sacramenti, cuius libauimus sancta tendamus. Per.



ALIA MISSA

Oratio. Deus, qui contritorum non despicis gemitum, et merentium non spernis affectum, adesto precibus nostris, quas pietati tue pro tribulatione nostra offerimus, implorantes ut nos clementer suscipias, et solo bonitatis tue intuitu tribuas, ut quidquid contra nos diabolice atque humane moliuntur aduersitates, ad nichilum redigas, et consilio misericordie tue allidas, quatenus nullis aduersitatibus lesi, sed ab omni tribulatione et angustia liberati, gratias tibi in Ecclesia tua referamus. Per.

Secreta. Deus, qui tribulatos corde sanas, ad  hanc propitius hostiam dignanter attende, et qua totius mundi uoluisti laxari delicta, pro tribulatione nostra clementer assume, nostraque cuncta discrimina solue, tribulationem attende, miserias pelle, angustias et pressuras amoue, ut exuti ab omnibus, que patimur, malis, in tuis semper delectemur exsultare beneficiis. Per.

Communio. Dimitte, quesumus, Domine, peccata nostra, et tribue nobis misericordiam tuam, orisque nostri alloquio deprecatus nostram humilitatem attende, uincula solue, delicta dele, tribulationem inspice, aduersitatem repelle, effectumque petitionis nostre iugiter clementer exaudi. Per.



MISSA IN TEMPORE BELLI.

Oratio. Omnipotens et misericors Deus a bellorum  nos, quesumus, turbine fac quietos, quia bona nobis prestabis, si pacem dederis et mensis et corporis. Per.

Secreta. Sacrificium, etc., ut in editis.

Communio. Sacrosancti corporis et sanguinis Domini nostri Iesu Christi refectione confortati, supplices te rogamus, omnipotens Deus, ut hoc remedio singulari ab omnium peccatorum nos cogitatione purifices, et a periculorum munias incursione cunctorum. Per eumdem.



MISSA PRO PERSEQUENTIBUS

Oratio. Hostium nostrorum, quesumus, Domine Deus, elide superbiam, et per intercessionem beate Marie uirginis, et omnium sanctorum dextere tue  uirtute prosterne. Per.

Secreta. Huius, Domine, quesumus, uirtute mysterii per intercessionem beate Marie uirginis et omnium sanctorum a nostris mundemur occultis, et ab inimicorum liberamur insidiis. Per.

Communio. uiuificet, quesumus, Domine, propitiatio tui sancta mysterii, et per merita beate Marie uirginis, et sanctorum omnium pariter nobis expiationem tribuat et munimen. Per.



MISSA IN TEMPORE MORTALITATIS. Oratio et secreta ut in editis.

Communio. Sacramenta nos, quesumus, Domine, tua sancta sumentes, et ab omni propitius iniquitate et periculo defende. Per.



MISSA PRO ITER AGENTIBUS. Oratio et secreta ut in editis.


Communio. Deus infinite misericordie et maiestatis immense, quem nec spatia locorum, nec interualla temporum, ab his, quos tueris, abiungunt, adesto famulis tuis in te ubique fidentibus, et per omnem, quam ituri sunt uiam, dux eis et comes esse dignare; nichil eis aduersitatis noceat, nil difficultatis obsistat, cuncta eis salubria, cuncta sint prospera, ut sub ope dextere tue quidquid iusto expetierint desiderio celeri consequantur effectu. Per.



MISSA IN DIE DEPOSITIONIS DEFUNCTI, III, uel uII, uel XXX. Oratio ut in editis die tertio.

 Secreta. Adesto, Domine, supplicationibus nostris, et hanc oblationem, quam tibi offerimus pro anima famuli tui N. in die depositionis eius tertio , placidus ac benignus assume. Per

Communio. Omnipotens sempiterne Deus, collocare dignare animas famulorum famularumque tuarum, illorum quorum diem celebramus depositionis, in sinibus Abraham, Isaac et Iacob, ut cum dies agnitionis tue aduenerit, inter sanctos tuos et electos resuscitari precipias. Per.



MISSA PRO UNO SACERDOTE DEFUNCTO.

Oratio. Beati Floridi confessoris tui, quesumus, Domine, intercessione nos protege, et animam famuli tui sacerdotis sanctorum tuorum iunge consortiis.  Per.

Secreta. Suscipe, quesumus, Domine, hostias placationis et laudis quas tibi in honorem beati Floridi confessoris tui consecrandas deferimus, et pro requie famuli tui sacerdotis N. tibi suppliciter immolamus. Per.

Communio. Ascendant ad te, Domine, preces nostre, et animam famuli tui sacerdotis N. gaudia eterna suscipiant, et quem fecisti adoptionis participem, iubeas hereditatis tue esse consortem. Per.



MISSA PRO DIACONIBUS DEFUNCTIS.

Oratio. Adesto, Domine, supplicationibus nostris, et anime famulorum tuorum diaconorum, et omnium clericorum tue propitiationis abundantiam et  indulgentiam consequantur, et lucis perpetue tribuas eis mansionem. Per.

Secreta. Exaudi nos, sancte Pater omnipotens, eterne Deus, ut his sacris muneribus placatus animas omnium famulorum tuorum diaconorum redemptio sempiterna possideat. Per.

Communio. Omnipotens eterne Deus, suscipe propitius preces nostras pro animabus famulorum tuorum diaconorum, ut in lucis regione eas in sanctorum tuorum numero facias aggregari. Per.



MISSA PRO SUBDIACONIBUS.

Oratio. Deus, cui proprium est misereri semper et parcere, etc., ut in editis.

Secreta. Offerimus tibi, Domine, hostias placationis et laudis, ut perpetue misericordie largitate  animas famulorum tuorum subdiaconorum in lucis eterne perficias regione gaudere. Per.

Communio. His sacrificiis, quesumus, omnipotens Deus, purgentur anime et spiritus famulorum tuorum subdiaconorum, ut ad indulgentiam et refrigerium sempiternum peruenire mereantur. Per.



MISSA PRO UNO DEFUNCTO.

Oratio. Omnipotens sempiterne Deus, cui nunquam sine spe misericordie supplicatur, propitiare anime famuli tui, ut qui de hac uita in tui nominis confessione discessit, sanctorum tuorum numero facias aggregari. Per.

Secreta. Propitiare, quesumus, Domine, anime famuli tui N., pro quo tibi hostias placationis offerimus, et, quia in hac luce in fide mansit catholica,  in futura uita ei retributio celestis gaudii condonetur. Per.

Communio. Presta, quesumus, omnipotens Deus, ut anima famuli tui N. ab angelis lucis suscepta in preparata habitacula deduci facias beatorum. Per.



MISSA PRO PLURIBUS DEFUNCTIS.

Oratio. Deus, cuius misericordie non est numerus, suscipe propitius pro animabus famulorum tuorum preces nostras, et lucis eis letitiam atque in regione sanctorum tuorum societatem concede. Per.

Secreta. Pro requie, Domine, animarum famulorum tuorum N. suscipe hostiam, quam tu Deo Patri pro nobis obtulisti benignam, ut qui causa hominum descendisti de celis, te redeunte mereantur numerari in consortio sanctorum, qui cum Deo Patre et  Spiritu sancto uiuis et regnas in secula seculorum.

Communio. Hec nos communio, Domine, purget a crimine, et animabus famulorum tuorum celestis gaudii tribuat consortium, ut ante thronum glorie tue segregate cum dextris, nichil commune habeant cum sinistris. Per.



MISSA PLURIMORUM DEFUNCTORUM.

Oratio. Deus, cui proprium est semper misereri, et preces exaudire supplicantium, propitiare animabus famulorum tuorum N., ut te miserante a peccatorum uinculis absoluti, ad eterne beatitudinis requiem peruenire mereantur. Per.

Secreta. Suscipe, clementissime Pater, pro commemoratione famulorum tuorum N. hostiam placationis  et laudis, ut sacrificii presentis oblatio ad refrigerium animarum eorum te miserante perueniat. Per.

Communio. Absolue, quesumus, Domine, animas famulorum tuorum N. ab omnium uinculo delictorum, ut in resurrectionis gloria inter sanctos tuos resuscitati respirent. Per.



MISSA PRO FEMINA DEFUNCTA.

Oratio. Omnipotens sempiterne Deus, conditor et redemptor animarum, qui animabus sanctorum tuorum eterne beatitudinis premium contulisti, presta, quesumus, ut anima famule tue N. quam de hoc seculo migrare iussisti, cuius commemorationem agimus, sanctorum consortio perfrui mereatur. Per.

 Secreta. Pro anima famule tue N. hostiam, Domine, quesumus, suscipe benignus oblatam, ut per hoc singulare officium uinculis horrende mortis exuta uitam mereatur eternam. Per.

Communio. Inclina, quesumus, aurem tuam supplicationibus nostris, et anime famule tue perpetue lucis tribue mansionem. Per.



MISSA PRO DEFUNCTIS FEMINIS. Oratio et secreta ut in editis pro una defuncta.

Communio. Inueniant, quesumus, Domine, anime famularum tuarum lucis eterne consortium, cuius perpetue gratie consecute sunt sacramentum, per resurgentem e mortuis Iesum Christum Dominum nostrum, qui tecum uiuit et regnat Deus, in unitate Spiritus sancti per omnia secula seculorum.



MISSA IN HONOREM SANCTAE TRINITATIS.


Benedicta sit sancta Trinitas atque indiuisa unitas; confitebimur ei, quia fecit nobiscum misericordiam suam.

Psal. Benedicamus Patrem et Filium. R\. Benedictus es, Deus, qui intueris abyssos, et sedes super cherubim. u\. Benedicite Deum, celi celorum, quia fecit nobiscum misericordiam suam. Alleluia. u\. Benedictus es, Domine Deus patrum nostrorum, et laudabilis in secula.


Offertorium et communio, ut in editis.



IN HONOREM SANCTAE CRUCIS.

Nos autem gloriari oportet in cruce Domini nostri Iesu Christi, in quo est salus, uita et resurrectio nostra, per quem saluati et liberati sumus.

 Psal. Deus misereatur. R\. Christus factus est pro nobis obediens usque ad mortem, mortem autem crucis. u\. Propter quod et Deus exaltauit illum, et dedit illi nomen, quod est super omne nomen. Alleluia. u\. Nos autem gloriari oportet in cruce Domini nostri Iesu Christi.


Offertorium et communio, ut in editis.



IN HONOREM SANCTAE MARIAE.

uultum tuum deprecabuntur, etc. Psal. Eructauit. R\. Diffusa est gratia, etc. u\. Propter ueritatem, etc. Alleluia. u\. Specie tua et pulchritudine tua, etc.

Offertorium. Adducentur Regi uirgines post eam, proxime eius afferentur tibi.

 Communio. Regina mundi dignissima, uirgo Maria perpetua, intercede pro nostra pace et salute, que genuisti Christum Dominum sine uirili semine.



IN SANCTI MICHAELIS.

Benedicite Dominum, omnes angeli eius, potentes uirtute, qui facitis uerbum eius, ad audiendam uocem sermonum eius.

Psal. Benedic, anima mea. R\. Benedicite Dominum omnes angeli eius, potentes uirtute, qui facitis uerbum eius.

u\. Benedic, anima mea, Dominum, et omnia interiora mea nomen sanctum eius. Alleluia.

u\. Concussum est mare, et contremuit terra, ubi archangelus Michel descendebat de celo.

 Offertorium. Stetit angelus super aram templi habens thuribulum aureum in manu sua, et data sunt ei incensa multa, et ascendit fumus aromatum in conspectu Dei. Alleluia.

Communio. Benedicite, omnes angeli Domini, Dominum, hymnum dicite, et superexaltate eum in secula.



IN HONOREM SANCTI SPIRITUS.

Charitas Dei diffusa est in cordibus nostris. Alleluia, per inhabitantem Spiritum eius in nobis. Alleluia, Alleluia.

Psal. Domine Deus. R\. Beata gens cuius est Dominus Deus eorum, populus quem elegit Dominus Deus in hereditatem sibi.

u\. uerbo Domini celi firmati sunt, et Spiritu oris  eius uirtus eorum. Alleluia.

u\. ueni, sancte Spiritus, reple tuorum corda fidelium, et tui amoris in eis ignem accende

Offertorium. Emitte Spiritum tuum, et creabuntur, et renouabis faciem terre; sit gloria Domini in secula. Alleluia.

Communio. Spiritus sanctus docebit uos, Alleluia, quecunque dixero uobis. Alleluia.


Sequentia.
    Sancti Spiritus adsit nobis gratia,
    Que corda nostra sibi faciat habitacula?
    Expulsis inde cunctis uitiis spiritualibus.
    Spiritus alme illustrator omnium,
    Horridas nostre mentis purga tenebras.
     Amator sancte sensatorum semper cogitatuum,
    Infunde unctionem tuam, clemens, nostris sensibus.
    Tu purificator omnium flagitiorum Spiritus,
    Purifica nostros oculos interioris hominis,
    Ut uideri supremus Genitor possit a nobis
    Mundi cordis quem soli cernere possunt oculi.
    Prophetas tu inspirasti, ut preconia Christi precinuissent inclyta.
    Apostolos confortasti, ut tropeum Christi per totum mundum ueherent.
    Quando machinam per uerbum suum fecit Deus celi, terre, maria,
    Tu super aquas facturus eos nomen tuum expandisti, Spiritus.
    Tu animabus uiuificandis aquas fecundas.
     Tu aspirando das spiritales esse homines.
    Tu diuisum per linguas mundum et ritus adunasti,
    Idololatras ad cultum Dei reuocans, magistrorum optime.
    Ergo nos supplicantes tibi exaudi propitius, sancte Spiritus,
    Sine quo preces omnes casse creduntur et indigne Dei auribus,
    Tu qui omnium seculorum sancte.
    Qui nominis docuisti instincte complectendo, Spiritus,
    Ipse hodie apostolos Christi
    Donans munere insolito et cunctis inauditis seculis, Hunc diem gloriosum fecisti.





MISSA PRO PECCATIS.


Misereris omnium, etc, ut in editis usque ad Alleluia.

Graduale. Alleluia. u\. Domine, exaudi orationem meam, et clamor meus ad te ueniat.

Offertorium. Miserere mei, Deus, secundum magnam misericordiam tuam. Dele, Deus, iniquitatem meam.

Communio. Inclina aurem tuam, accelera ut eruas nos.



IN FESTO PLURIMORUM MARTYRUM.

Sapientiam sanctorum narrent populi, et laudes eorum enuntiet Ecclesia, nomina autem eorum uiuent in seculum seculi.

Psal. Magnus. R\. Iustorum anime in manu Dei  sunt, et non tanget illos tormentum malitie. uisi sunt oculis insipientium mori, illi autem sunt in pace, Alleluia. Sancti tui, Domine, florebunt sicut lilium, sicut odor balsami erunt ante te.

Offertorium. Exsultabunt sancti in gloria, letabuntur in cubilibus suis, exsultationes Dei in faucibus eorum.

Communio. Ego uos elegi de mundo ut eatis et fructum afferatis.



IN FESTO CONFESSORUM.

Sacerdotes tui, Domine, induantur, etc., ut in editis.

Psal. Memento. R\. Sacerdotes eius induant salutari, et sancti eius exsultatione exsultabunt. Illuc producam cornu Dauid, paraui lucernam Christo  meo. Alleluia. Sancti tui, Domine.

Offertorium. Exsultabunt sancti in gloria.

Communio. Iustorum anime in manu Dei sunt, et non tanget illos tormentum malitie. uisi sunt oculis insipientium mori, illi autem sunt in pace.



OFFICIUM DE uIRGINIBUS.

uultum tuum. Psal. Eructauit. R\. Propter ueritatem et mansuetudinem, etc. Audi, filia, et uide, etc. Specie tua, etc.

Offertorium. Diffusa est gratia in labiis tuiis; propterea benedixit te Deus in eternum et in seculum seculi.

Communio. Dilexisti iustitiam, et odisti iniquitatem; propterea unxit te Deus, Deus tuus.

 Sequentia sancti Euangelii secundum Marcum. In illo tempore dixit iehsu discipulis suis: uidete, uigilate et orate, etc., usque ad omnibus dico: uigilate inclusiue.



OFFICIUM SANCTAE MARIAE.

Salue, sancta parens, enixa puerpera regem, qui celum terramque regit in secula seculorum

Psal. uirgo Dei Genitrix, quem totus non capit orbis, in tua se clausit uiscera factus homo. R\. Benedicta et uenerabilis es, uirgo Maria, que sine tactu pudoris inuenta es Mater Saluatoris. uirgo, Dei Genitrix, quem totus non capit orbis, in tua se clausit uiscera factus homo. Alleluia. u\. Post partum uirgo inuiolata permansisti: Dei Genitrix, intercede pro nobis.


Sequentia.

    Hac clara die turma festiua dat preconia,
    Mariam concrepando symphonia nectarea.
    Mundi Domina, que est sola castissima uirginum Regina.
    Salutis causa, uite porta, atque celi referta gratia.
    Nam ad illam sic nuntia olim sunt facta angelica:
    Aue, Maria, gratia Dei plena per secula.
    Mulierum pia agmina intra semper benedicta
    uirgo et grauida Mater intacta, prole gloriosa:
    Cui contra Maria hec reddit famina:
    In me quomodo tua fient nuntia?
     uiri noui nullam certe copulam,
    Ex quo atque nata sum incorrupta.
    Diua missus ita reddit affata:
    Flatu sacro plena fies, Maria.
    Noua offerens gaudia sancto plena nati per exordia.
    Intra tui uteri claustra regnat, qui gubernat ethera
    Omnia, qui dat tempora pacifica.
    Sequentia sancti Euangelii secundum Lucam.
    In illo tempore repleta est Elisabeth, etc., usque ad salutari meo inclusiue.
    Offertorium. Aue, Maria.
    Communio. Beata uiscera Marie, que portauerunt eterni Patris Filium.





EXCERPTA EX SECUNDO CODICE AuELLANENSI



MISSA PRO TRIBULATIONE.


Salus populi ego sum, dixit Dominus; de quacunque tribulatione clamauerint ad me, exaudiam eos et ero illorum Dominus in perpetuum. Psal. Attendite, popule. Gloria.

Oratio. Omnipotens sempiterne Deus, mestorum consolatio, laborantium fortitudo, perueniant ad te preces de quacunque tribulatione clamantium, ut omnes sibi in necessitatibus suis misericordiam tuam gaudeant adfuisse. Per.

 Lectio libri Sapientie. Miserere nostri, Deus, etc., usque ad uerba ut enarrent mirabilia tua, Domine, Deus noster.

Graduale. Propitius esto, Domine, peccatis nostris, nequando dicant gentes: Ubi est Deus eorum?

u\. Adiuua nos Deus salutaris noster, et propter honorem nominis tui, Domine, libera nos. Alleluia. Psal. Domine, exaudi orationem meam, et clamor meus ad te ueniat.

Sequentia sancti Euangelii secundum Lucam. In  illo tempore dixit iehsu discipulis suis: Quoniam oportet semper orare, etc., usque ad uindictam illorum inclusiue.

Offertorium. Si ambulauero in medio tribulationis, uiuificabis me, Domine, et super iram inimicorum meorum extendes manum tuam, et saluum me fecit dextera tua.

Secreta. Has tibi, Domine, offerimus hostias pro salute nostra et pro omnibus angustiis nobis ingruentibus, quatenus corpora et animas nostras Spiritus sancti gratia liberare atque illuminare digneris. Per.

Communio. Amen dico uobis, quidquid orantes petitis, credite quia accipietis, et fiet uobis.

Ad communionem. Da nobis, Domine, quesumus,  de tribulatione letitiam, ut qui diu pro peccatis nostris affligimur, intercedentibus omnibus sanctis tuis, in tua misericordia respiremus. Per.



ALIA MISSA PRO TRIBULATIONE.

Salus populi ego sum, dicit Dominus.

Oratio. Deus, Pater orphanorum, iudexque uiduarum, lacrymas Ecclesie tue miseratus intende, illamque tua misericorditer eripiat maiestas, quam nulla terrena defendit potestas. Per.

Lectio Ieremie prophete. Si iniquitates nostras contenderunt, etc., usque ad nos, Domine, Deus noster.

Graduale. Propitius esto, Domine, adiuua nos, Deus. Alleluia. Domine, exaudi.

 Euangelium. Quoniam oportet.

Offertorium. Si ambulauero.

Secreta. Hec hostia, Domine, quam pro infidelium bellis offerimus, tibi sit accepta, ut per hanc, quod deuote poscimus, te adiuuante consequamur. Per.

Communio. Amen, dico uobis.

Ad communionem. Deprime, quesumus, Domine Deus, iura tyrannorum tibi aduersantium, ut discant te fore protectorem Ecclesie tue tuo pretioso sanguine redempte. Per.



INCIPIT ORDO AD CATHECUMENUM FACIENDUM.

Interroga primo de nomine eius, hoc est, quo nomine uult uocari, et dicto sancti nomine.

Quare uenisti ad Ecclesiam? R\. Christianus fieri.

Quid petis? R\. Fidem.

 Fides quid tibi preparat? R\. uitam eternam.

Abrenuntias Satane? R\. Abrenuntio et omnibus pompis eius; abrenuntio et omnibus operibus eius.

Credis in Deum Patrem omnipotentem, Creatorem celi et terre? R\. Credo.

Credis et in Iesum Christum Filium eius unicum Dominum nostrum, natum et passum? R\. Credo.

Credis et in Spiritum sanctum, sanctam Ecclesiam catholicam, sanctorum communionem, remissionem peccatorum, carnis resurrectionem, uitam eternam? R\. Credo.

Deinde insufflet in faciem eius tribus uicibus sacerdos, dicendo: Exi ab eo, immunde spiritus, da honorem  Iesu Christo Filio eius et Spiritui sancto paraclito.

Deinde signat eum in fronte, dicens: Signum sancte + crucis Domini nostri Iesu Christi in fronte tua pono.

Deinde et in pectore signet, dicens: Signum salutis + Domini nostri Iesu Christi in pectus tuum pono. Accipe signum + crucis Christi tam in corde, quam in fronte. Sume fidem celestium preceptorum; talis esto moribus, ut templum Dei esse possis. Gaudeas ingressus in Ecclesiam Dei euasisse te laqueos mortis, letus agnosce idola, respue simulacra, cole Deum Patrem omnipotentem et Iesum Christum Filium eius, qui cum eo et Spiritu sancto uiuit et regnat Deus in eterna secula seculorum.

 Amen.

Alia oratio. Omnipotens sempiterne Deus, etc.

Alia: Preces nostras, etc. Alia: Deus, qui humani generis, etc.

Alia oratio: Exorcismus salis, etc., ut in Rituali Romano.

Bene+dic, omnipotens Deus, hanc creaturam salis benedictione celesti in nomine Domini + Iesu Christi et in uirtute Spiritus sancti, ad effugandum inimicum, quam tu, Domine, sanctificando + sanctifices, benedicendo bene+dicas, fiatque omnibus accipientibus perfecta medicina, permanens in uisceribus sumentium in nomine Domini + Iesu Christi qui uenturus est in Spiritu sancto iudicare.

 Tunc accipiat de ipso sale, et ponatur in ore infantis: Accipe sal sapientie, propitiatus sit in uitam eternam. Amen.

Dominus uobiscum. R\. Et cum.

Oratio. Deus patrum nostrorum, etc., ut in Rituali edito.

Deinde apprehendat dexteram, et introducat eum in ecclesiam, sic dicendo: Ingredere in templum Domini, ut habeas partem cum Christo.



INCIPIT ORDO AD SYMBOLUM FACIENDUM.

Deus Abraham, etc., ut in edito Rituali.

Adiuratio contra demonem: Ergo, maledicte diabole, etc., ut supra in Ritualibus, cum hoc tantum discrimine, quod in ms. non ponitur conclusio.

Adiuratio super feminam. Deus celi, etc. ut in editis,  absque tamen conclusione.

Adiuratio super masculum. Deus, immortale presidium, etc., ut in editis.

Alia adiuratio communis. Ergo, audi, maledicte, etc., ut in editis.

Exorcismus. Exorcizo te, immunde spiritus, in nomine Patris et Filii et Spiritus sancti, ut exeas et recedas ab hoc famulo Dei; ipse tibi imperet, maledicte damnate, qui pedibus super mare ambulauit, et Petro mergenti dexteram porrexit. Ergo exorcizo te, immunde spiritus, per + Patrem, et Fi+lium, et Spiritum + sanctum, ut exeas et recedas ab hoc famulo Dei: ipse enim tibi imperat, maledicte damnate, qui ceco nato oculos aperuit, et quatriduanum  Lazarum de monumento suscitauit. Ergo sit, etc.

Dominus uobiscum. Et cum spiritu tuo.

Oratio. Aeterna, etc., ut in editis.

Lectio. Hec dicit dominus. Omnes sitientes, etc., usque ad in crassitudine anime uestre.

Graduale. uenite, filii, audite me, timorem Domini docebo uos. u\. Accedite ad eum, et illuminamini, et facies uestre non confundentur.

Sequentia sancti Euangelii secundum Mattheum. In illo tempore oblati sunt Iesu paruuli, etc., usque ad abiit inde.

Et tunc dicatur: Pater noster, et Credo in Deum. Et alius homo leuet eum, non ille qui tenet, dicendo similiter: Pater noster, et Credo in Deum.



INCIPIT ORDO BAPTISMI AD SUCCURRENDUM.


Medelam tuam deprecor, Domine sancte, Pater omnipotens, eterne Deus, qui tribuisti humanis infirmitatibus erigere famulum tuum egritudinis langore depressum, et omnem sensum eius dignare tuis uisitationibus refouere, quatenus gratia baptismi tui possit cum gaudio sanitatem accipere. Expelle itaque ab eo cunctam contrarie ualetudinis tutelam, ut ad gratiam tuam gratanter occurrat; releua quem redimere dignatus es, ut baptismi sit in illo palma, non mortis, et gloriosum semper baiulet quod accepit signaculum sancte + crucis.

Coniuratio. Nec te lateat, etc., ut in editis, preter conclusionem in nomine Domini Iesu Christi.

Initium sancti Euangelii secundum Mattheum. Liber  generationis Iesu Christi Filii Abraham. Abraham autem genuit Isaac, Isaac autem genuit Iacob, Iacob autem genuit Iudam et fratres eius. Ex ea generatione nata est uirgo Maria Mater Domini nostri Iesu Christi.

Initium sancti Euangelii secundum Lucam. Fuit in diebus Herodis, etc., usque ad sine querela.

Sequentia sancti Euangelii secundum Marcum. Initium Euangelii Iesu Christi, etc., usque ad omnis caro salutare Dei.

Initium sancti Euangelii secundum Ioannem. In principio erat uerbum et uerbum erat apud Deum, et Deus erat uerbum. Hoc erat in principio apud Deum. Omnia per ipsum facta sunt et sine ipso factum  est nichil, etc. Et sic totum dicatur.



BENEDICTIO AQUAE AD BAPTIZANDUM INFIRMUM.

In primis dicantur litanie. Deinde sequitur hec oratio.

Exaudi nos, omnipotens Deus, et huius aque substantie immisce uirtutem, ut abluendi per eam sanitatem simul et uitam mereamur eternam. Per.


Exorcismus aque.

Exorcizo te, creatura aque, in nomine + Dei Patris omnipotentis, et in nomine Iesu Christi Filii eius +, et in uirtute Spiritus sancti +, ut omnis uirtus aduersarii, et omnis incursio Satane, omneque phantasma eradicare, et explantare et effugare ab hac creatura aque, ut sit fons aque salientis in uitam eternam, ut qui ex ea baptizatus fuerit, fiat  templum Dei uiui, et Spiritus sanctus habitet in eo in remissionem omnium peccatorum. In nomine Domini Iesu Christi, qui uenturus est, exorcizo te, creatura aque, per Deum + uiuum, per Deum + sanctum, per Deum totius creature, qui te in principio separauit ab arida, et in quatuor fluminibus exire iussit, totam terram irrigare precepit, qui pedibus supra mare ambulauit. et a Ioanne in Iordane baptizatus est; qui te una cum sanguine suo produxit, et discipulis suis in te baptizare iussit dicens: Ite, baptizate omnes gentes, in nomine Patris et Filii et Spiritus sancti. Unde adiuro te, aqua, per Deum + uiuum, ut efficiaris aqua sancta +, aqua benedicta +, aqua que abluas sordes, et mundes peccata, ut, cum descenderis in te infans Christi, fias fons aque salientis  in uitam eternam. In nomine Domini Iesu Christi, in uitam eternam. Amen.

(Ad marginem codicis adest hec rubrica: deinde sacerdos mittat cereum accensum in fontem, dicens: Descendat in hanc plenitudinem fontis uirtus Spiritus sancti. Post hoc aspergat fontem chrismate, dicens: Infusio Chrismatis, salutis et aque, sit in nomine Domini nostri Iesu Christi in uitam eternam. Amen.

Deinde sufflet in aqua tribus uicibus et mittat chrisma in modum crucis +; deinde tangat et nares et aures de sputo, dicens ad aurem illius sinistram: Ephphetha, quod est adaperire; tu autem, diabole, effugare; appropinquabit enim iudicium Dei.

Postea uero tangat ei pectus, et inter scapulas de  oleo exorcizato cum pollice crucem faciendo; et uocato nomine eius dicat:

Abrenuntias Satane? R\. Abrenuntio. Et omnibus operibus eius? R\. Abrenuntio. Et omnibus pompis eius? R\. Abrenuntio. 

Interroget: Credis in Deum Patrem? etc, ut supra, usque ad ultimum responsum Credo.

Et interroget eum tribus uicibus ita dicendo: uis baptizari? R\. uolo .

Et ego te baptizo in nomine Patris, et merge, et Filii, et merge, et Spiritus sancti, et merge.

Baptizato autem infante, faciat presbyter signum  crucis de chrismate cum pollice in uertice eius cum inuocatione sancte Trinitatis, dicens: In nomine Patris et Filii et Spiritus sancti; et dicat hanc orationem:

Deus omnipotens et Pater Domini nostri Iesu Christi, qui te regenerauit ex aqua et Spiritu sancto, quique dedit tibi remissionem omnium peccatorum, ipse te liniat chrismate salutis in Christo Iesu Domino nostro. Pax tibi in uitam eternam. Amen.



INCIPIT ORDO AD PeNITENTIAM DANDAM.

In primis dicit sacerdos: Domine Deus omnipotens, propitius esto mihi peccatori, ut digne possim tibi gratias agere, qui me indignum et peccatorem ad ministerium tuum uocare dignatus es, et me exiguum et humilem constituisti intercedere ad  Dominum nostrum Iesum Christum pro peccantibus. Ideoque, dominator Domine, qui omnes homines uis saluos fieri, et ad agnitionem ueritatis uenire, qui non uis mortem peccatorum, sed ut conuertantur et uiuant, suscipe orationem meam, quam facio ante conspectum tuum pro me peccatore et pro aliis, qui ad penitentiam ad me ueniunt, Saluator.

Interrogat: Credis in Deum Patrem omnipotentem, et Filium, et Spiritum sanctum? R\. Credo.

Credis quod in ista carne, in qua nunc es, resurgere habes in die iudicii, et recipere quod gessisti siue bonum, siue malum? R\. Credo.

uis dimittere illis, qui in te peccauerunt, dicente Domino: Si non remiseritis peccata hominibus;  nec Pater uester dimittet uobis peccata uestra? R\. uolo.

Dicat: In manus tuas, Domine, commendo spiritum meum. Tribus uicibus capitulum suscepimus, Deus, misericordiam tuam usque dextera tua. Psal: Magnus Dominus. Gloria. Kyrie, Christe, Kyrie, Pater noster. Et ne. Capitulum conuertere, Deus, aliquantulum. Et deprecare. Saluos fac seruos et ancillas tuas, Deus meus. Nihil proficiat inimicus. Et filius iniquitatis. Mitte ei, Deus, auxilium de sancto. Et de Sion, Domine, exaudi orationem meam. Et clamor meus. Dominus uobiscum. Et cum.

Oratio. Suscipere digneris, Domine sancte, Pater omnipotens, eterne Deus, hunc famulum tuum, qui  uiam erroris dimittere cupit, et ad uiam ueritatis currere desiderat: presta, queso, Domine, ut sicut eum ex aqua et Spiritu sancto dono tue gratie regenerare dignatus es, ita concede propitius, ut per ueram sanctamque confessionem sancte Ecclesie tue aggregari mereatur. Per.

Alia. Exaudi, Domine, preces nostras, et confitenti tibi parce peccatis, ut quem conscientie sue reatus accusat, indulgentie tue miseratio absoluat. Per.

Alia. Preueniat huic famulo tuo, quesumus, Domine, misericordia tua, ut omnes iniquitates eius celeri indulgentia deleantur. Per.

Deinde septem psalmos cum lectione. Capitulum. Conuerte nos, Deus, salutaris noster. Et auerte.  Fiat, Deus, misericordia tua. Sicut sperauimus. Domine, exaudi orationem: Et clamor meus. Dominus uobiscum.

Oratio. Precor, Domine, clementiam tuam, et misericordiam maiestatis tue, ut huic famulo tuo peccata et facinora confitenti ueniam relaxes, et preteritorum criminum culpas dimittere digneris; qui humeris tuis ouem perditam reduxisti ad caulas, et qui publicani precibus et confessione placatus es, tu etiam huic famulo tuo placare, Domine, tu huius preces benignus suscipe, remitte ei omnia crimina et peccata, et da ei pro suppliciis ueniam, pro merore letitiam, pro morte uitam; et qui ad tantam spem celestis apicis deuolutus est,  de tua misericordia confidens ad eterna gaudia te protegente perueniat. Per.

Alia oratio. Maiestatem tuam, Domine sancte, Pater omnipotens, eterne Deus qui non mortem uis peccatorum, sed uitam semper inquiris, te suppliciter exoramus, respice flentem famulum tuum ad te prostratum, eiusque planctum in gaudium tue miserationis conuerte; scinde delictorum saccum, et indue eum letitiam salutarem, ut post longam peregrinationis famem de sanctis altaribus satietur, ingressus cubiculum Regis in ipsius aula benedicat nomen glorie tue. Per Dominum nostrum.

Benedictio. Benedicat tibi Dominus omnipotens, et custodiat te. Ostendat Dominus faciem tuam tibi,  et misereatur tui. Conuertat Dominus uultum suum, et det tibi pacem.

Alia benedictio. Benedicat tibi Dominus Deus omnipotens, et custodiat te, et per abundantiam sancti Spiritus cor tuum corroboret, mentem tuam sanctificet, uitam amplificet, castimoniam decoret, atque sensus tuos in bonis operibus informet, prospera tribuat, pacem concedat, salutem conferat, quietem nutriat, caritatem foueat, et ab omnibus diabolicis et humanis insidiis sua te semper protectione defendat, ut quidquid ab eo postulaueris, clementer concedat, auferat omnia mala, que gessisti, et tribuat tibi gratiam, quam semper rogasti. Qui uiuis.

Deinde admoneat eum, et dicat: Pater noster, et  Credo in Deum. Deinde faciat eum sacerdos confiteri et accusare de peccatis suis.

Confiteor Deo omnipotenti, et beate Marie perpetue uirgini, et beato Micheli archangelo, et sanctis apostolis Petro et Paulo, et beato Blasio martyri tuo et omnibus sanctis, et uobis Patribus, mea culpa, mea culpa, mea culpa; quia peccaui in cogitatione, locutione, delectatione, consensu, uerbis et opere, in adulterio, in periurio, in homicidio, in falso testimonio, in sacrilegio, in furto, in rapina, in concupiscentia, in auaritia, mea culpa, mea culpa, mea culpa. Peccaui in quinque sensibus corporis mei, uisu, auditu, gustu, odoratu et tactu, mea culpa. Peccaui in octo principalibus  uitiis, et in septem criminalibus peccatis, et in omnibus uitiis meis malis, quibuscunque miser homo peccare potest. Unde precor beatam uirginem Mariam, et beatum Michelem archangelum, et sanctos apostolos Petrum et Paulum, et beatum Blasium martyrem tuum, et omnes sanctos et sanctas Dei, et uos, Patres, orare pro me peccatore Dominum nostrum Iesum Christum. Et unde uolo recipere penitentiam pro uita et morte.

Absolutio. Nos ex parte Dei omnipotentis et beate Marie perpetue uirginis et beati Michelis archangeli, et beatorum apostolorum Petri et Pauli, et beati Blasii martyris, et omnium sanctorum ac sanctarum, ex officio nostro damus, et confirmamus uobis uerum iudicium, et ueram penitentiam  de omnibus peccatis uestris, sicut sancti Patres precipiunt, et iusta iustitia est, et ab hac hora in antea state sub iugo penitentie, et sub fructu penitentie, et si morte preoccupati fueritis, et non potestis accedere ad sacerdotem, et ad aliam penitentiam, per istam penitentiam faciat Dominus peruenire animas uestras ad uitam eternam. Amen.


Quando sacerdos imponit penitentiam.

Nos uobis imponimus penitentiam de omnibus peccatis uestris, que uolentes aut nolentes commisistis, unde confessi estis, uel que in uos nescienter sunt abscondita, ut redimatis ea per orationem, et sacrificium, et ieiunium atque eleemosynam,  et usque ad terminum uite uestre in ipsa penitentia permaneatis, et si morte preoccupati fueritis, per istam penitentiam faciat Dominus peruenire animas uestras ad uitam eternam. Amen.

Absolutio. Intercedente beata Maria semper uirgine cum omnibus sanctis, misereatur uestri omnipotens Deus, et dimittat uobis omnia peccata uestra, preterita, presentia. Liberet uos ab omni opere malo, saluet et confirmet uos in omni opere bono, et perducat uos cum angelis et archangelis ad uitam sempiternam. Amen. Indulgentiam et remissionem et absolutionem omnium peccatorum uestrorum, gratiam sancti Spiritus tribuat uobis omnipotens, pius et misericors Dominus. Amen.

Capitulum. Saluos fac seruos tuos et ancillas  tuas, Deus meus, sperantes in te. Mitte eis, Domine, auxilium de sancto. Et de Sion. Exsurge, Domine, adiuua nos. Et libera. Domine, exaudi orationem. Et clamor meus. Dominus uobiscum. Et cum spiritu.

Oratio. Omnipotens sempiterne Deus, qui dedisti famulis et famulabus tuis in confessione uere fidei eterne Trinitatis gloriam agnoscere, etc.

Absolutio. Omnipotens sempiterne Deus qui habet potestatem dimittendi peccata hominum, et sanctus Petrus apostolus cui dedit Christus potestatem ligandi atque soluendi, et aliis discipulis suis, dicens: Quorum remiseritis peccata, remittuntur eis in eternum: ipse quoque Deus absoluat uos ab omnibus peccatis uestris, et pro istis peccatis non reddatis  rationem in iudicii. Et si transieritis de isto seculo, absoluat uos omnipotens Deus, iehsu Christus Dominus noster. Qui cum Patre et Spiritu sancto uiuit. Respiciat ad uos Deus, et det uobis angelum, qui uos ubique custodiat, mentes regat, opera confirmet, uotum perficiat, uitam dirigat, preterita indulgeat, presentia emendet, futura meditetur in uos. Ipse uos benedicat de celis, qui proprio sanguine suo uos redemit in terris. Qui cum Patre et Spiritu sancto, etc.

Benedictio. Benedicat te Deus Pater, qui in principio uerbo cuncta creauit. Amen. Benedicat te Dei Filius, qui de sede paterna descendit pro nostra salute in terris. Amen. Benedicat te Spiritus sanctus,  qui in specie columbe in fluenta Iordanis super Christum requieuit. Amen. Ipse uos in Trinitate et unitate sanctificet, quem omnes homines uenturum exspectant Iudicem. Per. Bene + dictio Dei omnipotentis, Patris + et Filii + et Spiritus sancti + custodiat corpus tuum, animam tuam et spiritum tuum, hic et in perpetua secula seculorum. Amen.



INCIPIT ORDO AD uISITANDUM INFIRMUM.

Primum dicatur: Pax huic domui. Amen. Dominus uobiscum. R\. Et cum spiritu tuo.

Respice, Domine, propitius super hunc famulum tuum, et opem ferre digneris super lectum doloris eius. Impone manum tuam super manus eius et impera egritudini eius, ne meam peccatoris manum  spernat infirmitas, sed ad uocationem nominis tui uereatur et fugiat, et hic famulus tuus languore indulto ad sanitatem refectus, resurgat, et presentetur Ecclesie tue, ut referat gratias nomini sancto tuo.

Sana me, Domine, quoniam conturbata sunt omnia ossa mea, et anima mea turbata est ualde. Et tu, Domine, usquequo? Conuertere, et eripe animam meam. Domine, ne in ira.

Antiphona. Erat quidam regulus, cuius filius infirmabatur Capharnaum. Hic, cum audisset quia iehsu ueniret in Galileam, rogabat eum, ut sanaret filium eius Psal. Beati quorum. Antiphona. Domine, puer meus iacet paralyticus in domo, et male torquetur: Amen dico tibi, ego ueniam, et curabo eum. Psal. Domine, ne in ira tua.

 Alia antiphona. Cor contritum et humiliatum Deus non spernit, sed propter magnam misericordiam tuam miserere mei, Deus. Psal. Miserere mei.

Alia antiphona. Domine, descende, ut sanes filium meum, priusquam moriatur. Ait ei iehsu: uade, filius tuus uiuit. Psal. Domine, exaudi orationem meam.

Alia antiphona. Domine, non sum dignus ut intres sub tectum meum, sed tantum, dic uerbo, et sanabitur puer meus. Psal. De profundis.

Alia antiphona. Cum sol autem occidisset, omnes qui habebant infirmos uariis languoribus, ducebant illos ad I. sum et sanabantur. Psal. Domine, exaudi orationem. Kyrie eleison, Christe eleison, Kyrie eleison. Pater noster. Et ne nos.

 Capitulum. Ostende nobis, Domine, misericordiam tuam. R\. Et salutare. Saluum fac seruum tuum, R\. Deus meus, sperantem in te. Esto ei, Domine, turris fortitudinis. R\. A facie inimici. Mitte ei, Domine, auxilium de sancto. R\. Et de Sion. Nihil proficiat inimicus in eo. R\. Et filius iniquitatis. Domine, exaudi orationem. R\. Et clamor. Dominus uobiscum. R\. Et cum spiritu tuo.

Oratio. Deus, qui famulo tuo Ezechie ter quinos annos ad uitam donasti, ita et hunc famulum tuum a lecto egritudinis tua potentia erigas ad salutem. Per.

Oratio. Respice, Domine, famulum tuum in infirmitate sui corporis laborantem, et animam eius refoue,  quam creasti, ut castigationibus emendatus, continuo se sentiat medicina saluum.

Alia Oratio. Deus, qui facture tue pio semper dominaris affectu, inclina aurem tuam supplicationibus nostris, et famulum tuum ex aduersa corporis ualetudine laborantem placatus respice, et uisita eum in salutari tuo, ac celestis gratie presta medicinam.

Oratio. Deus qui humano generi et salutis remedium, et uite eterne munera contulisti, conserua famulo tuo tuarum dona uirtutum, et concede ut medelam tuam non solum in corpore, sed etiam in anima sentiat. Per.

Alia oratio. uirtutum celestium Deus, qui ab humanis corporibus omnem languorem et omnem infirmitatem  precepti tui potestate depellis, adesto propitius huic famulo, ut, infirmitatibus fugatis et uiribus receptis, nomen tuum instaurata protinus sanitate benedicat. Per.

Alia oratio. Domine sancte, Pater omnipotens, eterne Deus, qui fragilitatem nostre conditionis infusa uirtutis tue dignatione confirmas, ut salutaribus remediis pietatis tue et corpora nostra et membra uegetentur, super hunc famulum tuum propitius intende, ut omni necessitate corporea infirmitatis exclusa, gratia in eo pristine sanitatis perfecta reparetur.

Oratio. Exaudi, Domine, preces nostras, et confitentium tibi parce peccatis, ut quem conscientie reatus accusat, indulgentia tue propitiationis absoluat.  Per.

Alia oratio. Deus, humani generis benignissime conditor, qui hominem inuidia diaboli ab eternitate deiectum unici Flii tui sanguine redemisti, uiuifica hunc famulum tuum, quem tibi nullatenus mori desideras, et qui non derelinquis deuium, assume correctum; moueant pietatem tuam, quesumus, Domine, huius famuli tui lacrymosa suspiria, tu eius medere uulneribus, tu iacenti manum porrige salutarem, ne Ecclesia tua aliqua sui corporis portione uastetur, ne grex tuus detrimenta sustineat, ne de familie tue damno inimicus exsultet, ne renatum lauacro salutari mors secunda possideat. Tibi ergo preces supplices effundimus, tu parce  confitenti, ut sic in hac mortalitate sua peccata defleat, qualiter in tremendi iudicii die sententiam damnationis eterne euadat, et nesciat quod terret in tenebris, quod stridet in flammis, atque ab erroris uia ad iter reuersus iustitie nequaquam ultra uulneribus saucietur, sed integrum sit ei et perpetuum, et quod gratia tua contulit, et quod misericordia reformauit. Per eumdem.

Hic sacerdos interroget infirmum, si uult accipere unctionem. Cum responderit: uolo, tunc faciat ei confessionem. Sacerdos ungat eum, uisum et ceteros sensus, dicendo: Deus, in nomine tuo, Deus in adiutorium. Psal. Beati immaculati. Per istam unctionem, et suam piissimam misericordiam indulgeat tibi Dominus quidquid peccasti per uisum. Per  istam unctionem, etc., peccasti per auditum. Per istam unctionem, etc., peccasti per gustum. Per istam unctionem, etc., peccasti per odoratum. Per istam unctionem, etc., peccasti per tactum. Per istam unctionem, etc., peccasti per ardorem libidinis. Per istam unctionem, etc., peccasti per incessum pedum.

Deinde lauet sacerdos manus suas et dicat:

Saluum fac seruum tuum, Deus meus. Esto ei, Domine, turris. A facie inimici. Mitte ei, Domine, auxilium de sancto. Et de Sion. Nihil proficiat inimicus. Et filius iniquitatis. Domine, exaudi orationem. Et clamor. Dominus uobiscum. Et cum spiritu.

Oratio. Omnipotens sempiterne Deus, qui per beatum  Iacobum apostolum tuum nos docuisti: Infirmatur quis in uobis? inducat presbyteros Ecclesie, et orent super eum, ungentes eum oleo in nomine Domini, et oratio eius fidei saluabit infirmum, et alleuabit eum Dominus, et si in peccatis sit, dimittentur ei, te supplices exoramus, ut hic famulos tuus per mysterium nostre unctionis donum tue sancte pietatis, peccatorum suorum ueniam consequi, et ad uitam eternam uenire mereatur. Per.

Alia oratio. Deus misericors, Deus clemens, qui secundum multitudinem miserationum tuarum peccata penitentium deles, et preteritorum criminum culpas uenia remissionis euacuas, respice super hunc famulum tuum, et remissionem sibi omnium peccatorum suorum tota cordis confessione poscentem  deprecatus exaudi; renoua in eo, piissime Pater, quidquid terrena fragilitate corruptum est, uel quidquid diabolica fraude uiolatum est, et in unitate corporis Ecclesie tue, percepta remissione, restitue; miserere, Domine, gemitum eius lacrymarum, et non habentem fiduciam nisi in tua misericordia ad sacramentum reconciliationis admitte. Per.

His expletis orationibus, sacerdos communicet infirmum, dicens: Corpus Domini nostri Iesu Christi mundet te ab omni peccato, et conseruet animam tuam in uitam eternam. Amen.

Post datum corpus dicit capitulum: Saluum fac seruum tuum, Deus meus. Mitte ei, Domine. Et de Sion. Domine, exaudi orationem. Et clamor. Dominus  uobiscum. Et cum spiritu.

Oratio. Domine sancte Pater omnipotens, eterne Deus, te fideliter deprecamur pro famulo tuo fratre nostro, percipiente Eucaristiam sacrosanctam Filii tui Domini nostri Iesu Christi corporis et sanguinis; tam corpori quam anime sit salus. Per eumdem Dominum.

Igitur, ut mox uiderit eum ad exitum appropinquare, communicet eum, etiam si comederit, quia communio erit ei adiutorium.



LITANIAE.

    Christe, audi nos. 
    Sancte Abel, ora pro eo.
    Sancte Isaac, or.
    Sancte Henoch, or.
     Sancte Abraham, or.
    Sancte Iacobe, or.
    Sancte Elia, or.
    Sancte Isaia, or.
    Sancte Ieremia, or.
    Sancte Ezechiel, or.
    Sancte Daniel, or.
    Sancte Osee, or.
    Sancte Iel, or.
    Sancte Abdia, or.
    Sancte Habacuc, or.
    Sancte Iona, or.
    Sancte Nahum, or.
    Sancte Dauid, or.
    Sancte Sophonia, or.
     Sancte Ioannes Baptista, or.
    Omnes sancti patriarche et prophete, orate pro eo.
    Kyrie eleison, Christe eleison, Kyrie eleison.
    Pater noster. Et ne nos.


Capitulum. Ego dixi: Domine, miserere mei. Sana animam meam, quia peccaui tibi.

Requiem eternam dona ei, Domine. Et lux perpetua luceat ei.

Ne intres in iudicium cum seruo tuo. Quia non iustificabitur.

Domine, libera animam eius. Misericors et miserator.

Delicta iuuentutis et ignorantias, Ne memineris, Domine.

Ne perdas cum impiis, Deus, Et cum uiris sanguinum.

 Complaceat tibi, Deus, ut eripias. Domine, in auxilium eius respice.

Domine exaudi orationem. Et clamor meus ad te.

Dominus uobiscum.

Et cum spiritu tuo.

Oratio. Deus, cui soli competit medicinam preparare post mortem, tribue, quesumus, ut anima famuli tui terrenis exuta contagiis, in tue redemptionis sorte numeretur. Per.

Finita oratione inchet: Passio Domini secundum Mattheum. In illo tempore dixit iehsu discipulis suis: Scitis quia post biduum Pascha fiet, etc.


Alie litanie.

     Christe, audi nos. 
    Sancta Maria, ora pro eo.
    Sancte Stephane, or.
    Sancte Laurenti, or.
    Sancte Clemens, or.
    Sancte Xiste, or.
    Sancte Corneli, or.
    Sancte Cypriane, or.
    Sancte Syluester, or.
    Sancte Georgi, or.
    Sancte Benedicte, or.
    Sancte Chrysogone, or.
    Sancte Cosma, or.
    Sancte Damiane, or.
    Sancte uitalis, or.
     Sancte Geruasi, or
    Sancte Nazari, or.
    Sancte Celse, or.
    Sancte uite, or.
    Sancte Modeste, or.
    Sancte Cassiane, or.
    Kyrie eleison, Christe eleison, Kyrie eleison.




Alie litanie.

    Christe, audi nos. 
    Sancte Hyppolite, or.
    Sancte Sebastiane, or.
    Sancte Pancrati, or.
    Sancte Domnine, or.
    Sancte Anthime, or.
    Sancte Alexander, or.
     Sancte Faustine, or
    Sancte Iouite, or.
    Sancte Donate, or.
    Sancte uictor, or.
    Sancte Nabor, or.
    Sancte Felix, or.
    Sancte Fortunate, or
    Sancte Urbane, or.
    Sancte Eleutheri, or.
    Sancte Anastasi, or.
    Sancte Gregori, or.
    Sancte Maure, or.
    Sancte Isidore, or.
    Sancte Saturnine, or.
    Sancte Floriane, or.
     Omnes sancti martyres, orate pro eo.
    Kyrie eleison, Christe, Kyrie. Pater noster. Et ne nos. Capitulum ut supra.


Oratio. Deus, qui uitam iustis tribuis post mortem, et cui non pereunt moriendo fidelium corpora, sed mutantur in melius, te supplices deprecamur, ut suscipi iubeas animam famuli tui in requiem eternam, et in congregatione iustorum. Per.


Alie litanie.

    Christe, audi nos. 
    Sancta Maria, ora pro eo.
    Sancte Ambrosi, or.
    Sancte Hilari, or.
    Sancte Seuere, or
    Sancte Barbatiane, or.
     Sancte Leo, or.
    Sancte ualeriane, or.
    Sancte Marcelline, or.
    Sancte Antonine, or.
    Sancte Ioannes Chrysostome, or.
    Sancte Eusebi, or.
    Sancte Benedicte, or.
    Sancte Syre, or.
    Sancte Martine, or.
    Sancte Augustine, or.
    Sancte Columbane, or.
    Sancte Geminiane, or.
    Sancte Marine, or.
    Sancte Iustine, or.
     Sancte Tiburti, or.
    Sancte Gaudenti, or.
    Sancte Paule, or.
    Sancte Macari, or.
    Sancte Sauine, or.
    Omnes sancti confessores, orate pro eo.
    Kyrie eleison, Christe eleison, Kyrie eleison. Pater noster. Et ne nos.


Oratio. Deus, fidelium conditor et redemptor, anime famuli tui remissionem omnium tribue peccatorum, ut indulgentiam, quam semper optauit, consequatur et requiem. Per.


Incipiunt alie litanie.

    Christe audi nos. 
    Pater de celi Deus, miserere ei.
     Fili redemptor mundi Deus, mis.
    Spiritus sancte Deus, mis.
    Sancta Trinitas et unus Deus, mis.
    Sancta Maria, ora pro eo.
    Sancte Michel, or.
    Sancte Gabriel, or.
    Sancte Raphel, or.
    Omnes sancti angeli et archangeli, orate pro eo.
    Sancte Petre, or.
    Sancte Paule, or.
    Sancte Andrea, or.
    Sancte Ioannes, or.
    Sancte Iacobe, or.
    Sancte Philippe, or.
    Sancte Bartholomee, or.
     Sancte Matthee, or.
    Sancte Thoma, or.
    Sancte Simon, or.
    Sancte Thaddee, or.
    Sancte Mathia, or.
    Sancte Barnaba, or.
    Sancte Cleopha, or.
    Sancte Timothee, or.
    Sancte Marce, or.
    Omnes sancti apostoli et euangeliste, orate pro eo.
    Kyrie eleison, Christe eleison, Kyrie eleison. Pater noster. Et ne nos.


Oratio. Oramus, omnipotens Deus, ut animam famuli tui clementer suscipias, qui ad tuum sanctum imperium sui reliquit corporis domicilium, dumque  te iubente ad terram reuertitur, animam quam regenerare dignatus es baptismo, aggregari precipias iustorum consortiis. Per.


Alie litanie.

    Christe audi nos. 
    Sancta Susanna, ora pro eo.
    Sancta Felicitas, or.
    Sancta Euphemia, or.
    Sancta Cecilia, or.
    Sancta Perpetua, or.
    Sancta Scholastica, or.
    Sancta Columba, or.
    Sancta Anna, or.
    Sancta Elisabeth, or.
     Sancta Agatha, or
    Sancta Agnes, or.
    Sancta Lucia, or.
    Sancta Christina, or.
    Sancta Anastasia, or.
    Sancta Eugenia, or.
    Sancta Innocentia, or.
    Omnes sancte uirgines, orate pro eo.
    Omnes sancti et sancte Dei, orate pro eo.
    Kyrie eleison, Christe eleison, Kyrie eleison. Pater noster. Et ne nos.


Oratio. Deus, cui proprium est misereri semper et parcere, suscipe deprecationem nostram pro famulo tuo, et quem delictorum catena constringit, miseratio tue pietatis absoluat. Per.


 Alie litanie.

    Christe audi nos. 
    Sancta Maria, intercede pro eo.
    Sancta Dei Genitrix, int.
    Sancta Mater Domini, int.
    Sancta chorus cherubim, int.
    Sancte chorus seraphim, int.
    Sancte chorus angelorum, int.
    Sancte chorus patriarcharum, int.
    Sancte chorus apostolorum, int.
    Sancte chorus martyrum, int.
    Sancte chorus doctorum, int.
    Sancte chorus sacerdotum, int.
    Sancte chorus leuitarum, int.
    Sancte chorus monachorum, int.
     Sancte chorus innocentum, int.
    Sancte chorus uirginum, int.
    Omnis chorus omnium sanctorum, int.
    Fili Dei, miserere ei. 
    Redemptor mundi, mis.
    Ut ueniam ei dones, te rogamus.
    Ut uitam ei dones, te rog.
    Ut sanctum paradisum ei dones, te rog.
    Ut locum refrigerii ei dones, te rog
    Ut ei parcas, te rog.
    Ut ei indulgeas, te rog.
    Ut misericordie et indulgentie locum ei dones, te rog.
    Ut peccatorum eius non recorderis, te rog.




 Alie litanie.

    Christe, audi nos. 
    Propitius esto, parce ei, Domine.
    Propitius esto, libera eum, Domine.
    Ab ira tua, lib.
    A pena inferni, lib.
    A damnatione eterna, lib.
    A potestate diaboli, lib.
    A penarum locis, lib.
    A morte secunda, lib.
    A gehenna ignis, lib.
    A locis obscuris, lib.
    Ab omni angustia, lib.
    A peccatorum ultione, lib.
    A supplicio tormentorum, lib.
     Ab omni malo, lib.
    Kyrie eleison, Christe eleison, Kyrie eleison. Pater noster. Et ne nos.


Oratio. Omnipotens sempiterne Deus, conseruator animarum, qui quos diligis, corripis, et quos recipis, pie ad emendationem cerces, te inuocamus, Domine, ut medelam tuam conferre digneris anime famuli tui, qui in corpore membrarum debilitationem, uim laboris, stimulas sustinet infirmitatis: da ei, quesumus, gratiam tuam piam esse, ut in hora exitus illius de corpore absque peccati macula tibi datori proprio per manus sanctorum representari mereatur anima eius. Per.

Incipit commendatio anime, antequam egrediatur de corpore.

 Subuenite, sancti Dei. Suscipiat te Christus.

Proficiscere, anima Christiana, de hoc mundo, in nomine Dei Patris + omnipotentis, qui te creauit, in nomine Iesu Christi + Filii Dei uiui, qui pro te passus est, in nomine Spiritus sancti +, qui in te effusus est. Adiuuet sancta Trinitas per intercessionem sanctorum angelorum, et archangelorum, thronorum et dominationum, principatuum et potestatum, et omnium uirtutum, cherubim, seraphim, et omnis humani generis, quidquid a Deo susceptum est, patriarcharum et prophetarum, apostolorum et martyrum, confessorum et uirginum, sacerdotum et leuitarum, et omnium Ecclesie catholice graduum, monachorum et anachoretarum. Hodie factus sit in pace locus tuus, et habitatio tua in Ierusalem celestem.  Per Dominum.

Suscipiat te sanctus Michel archangelus, qui militie celestis meruit principatum. Obuient tibi sancti angeli Dei, et perducant te in ciuitatem sanctam Ierusalem. Suscipiat te beatus Petrus apostolus, cui a Deo claues regni celorum tradite sunt. Adiuuet te sanctus Paulus, qui dignus fuit esse uas electionis Dei. Intercedat pro te sanctus Ioannes electus Dei apostolus, cui reuelata sunt secreta celestia. Orent pro te omnes sancti et electi Dei apostoli, quibus a Domino data est potestas ligandi atque soluendi. Egredere in nomine + Patris, et + Filii, et + Spiritus sancti, qui te illuminet in uitam eternam, et resuscitet te in prima resurrectione, in nouissimo die.  Domine, sancte Pater, suscipe animam serui tui in pace, et eius omnia peccata dimitte, Saluator mundi. Qui uiuis et regnas in unitate Spiritus sancti Deus. Per.

Suscipe, Domine, animam famuli tui in bono.

Libera, Domine, animam serui tui ex omnibus periculis infernorum, et de laqueis penarum, et de omnibus tribulationibus malis.

Libera, Domine, animam famuli tui, sicut liberasti Ne in diluuio.

Libera, Domine, animam famuli tui, sicut liberasti Eliam et Henoch de communi morte mundi.

Libera, Domine, animam serui tui, sicut liberasti Abraham per fidem et credulitatem.

Libera, Domine, animam serui tui, sicut liberasti Loth de Sodomis et de flamma ignis.

 Libera, Domine, animam serui tui, sicut liberasti Dauid de manu Saul regis et Goliath, et de omnibus uinculis eius.

Libera, Domine, animam serui tui, sicut liberasti tres pueros de camino ignis ardentis et de manibus iniqui regis.

Libera, Domine, animam serui tui, sicut liberasti Suzannam de falso crimine.

Libera, Domine, animam serui tui, sicut liberasti humanum genus per passionem Domini nostri Iesu Christi.

Libera, Domine, animam famuli tui, sicut liberasti Petrum et Paulum de carceribus.

Libera, Domine animam serui tui, sicut liberasti Theclam de medio spectaculo.

 Sic liberare digneris, Domine, animam hominis istius, et tecum habitare in bonis celestibus concede. Per.

Oratio. Pio recordationis affectu, fratres karissimi, commemorationem facimus cari nostri, quem Dominus de laqueo tentationis huius seculi assumpsit, obsecrantes misericordiam Dei nostri, ut ipse ei tribuere dignetur placitam et quietam mansionem et remittat omnes lubrice temeritatis offensas, ut, concessa uenia plene indulgentie, quidquid in hoc seculo proprio reatu deliquit, totum ineffabili pietate ac benignitate sua deleat et abstergat. Quod ipse prestare dignetur, qui cum Patre et Spiritu sancto uiuit et regnat.

Oratio. Deus, cui omnia uiuunt, et cui non pereunt  corpora nostra, sed mutantur in melius, te supplices deprecamur, ut famulum tuum suscipi iubeas per manus sanctorum angelorum tuorum deducendum in sinu amici tui Abrahe patriarche, resuscitandumque in nouissimo magni iudicii die; et quidquid uitiorum fallente diabolo contraxit, tu, pius et misericors, ablue indulgendo.

Oratio. Suscipe, Domine, animam serui tui, quam de ergastulo huius seculi uocare dignatus es et libera eam de principibus tenebrarum, et de locis penarum, ut absoluta omnium uinculo peccatorum, quietis ac lucis eterne beatitudine perfruatur, et inter sanctos tuos in resurrectionis gloria resuscitari mereatur. Per.

 Oratio. Commendamus tibi, Domine, animam famuli tui fratris nostri, precamurque, ut propter quam ad terram tua pietate descendere dignatus es, patriarcharum tuorum in sinibus insinuari non renuas miseratus. Qui uiuis et regnas.

Oratio. Migrantem in tuo nomine de hac instabili et tam incerta in sempiternam uitam illam ac letitiam suscitare eum, Domine, in bonis celestibus digneris. Per.


Ad corpus lauandum.

Oratio. Suscipe, Domine, animam serui tui reuertentem ad te, uestem celestem indue eam, et laua eam sancto fonte uite eterne, ut inter gaudentes gaudeat, et inter sapientes sapiat, et inter martyres consedeat, et inter patriarchas proficiat, et inter  prophetas et apostolos sequi Christum studeat, et inter angelos et archangelos claritatem Dei uideat, et inter paradisi rutilos lapides gaudium possideat, et ministeriorum Dei notitiam agnoscat, et inter cherubim et seraphim claritatem Dei inueniat, et inter uiginti quatuor seniores cantica canticorum cantantes audiat, et inter lauantes stolas suas in fonte luminis uestem suam lauet, et inter pulsantes pulset, et portas Ierusalem apertas inueniat, et inter uidentes Dominum facie ad faciem uideat, et inter cantantes canticum nouum cantet, et inter audientes celestem sonitum audiat. Per omnia.

Alia oratio. Suscipe, Domine, animam famuli tui ad te reuertentem, de Aegypti partibus proficiscentem,  et mitte angelos tuos sanctos obuiam ei, et uiam iustitie, et repelle ab ea omnes principes tenebrarum; agnosce, Domine, creaturam tuam non ex diis alienis creatam, sed a te solo Deo uiuo et uero, quia non est alius Deus preter te, Domine, et non est secundum opera tua. Letifica, Domine, animam famuli tui, et ne memineris iniquitatum eius quas suscitauit furor mali desiderii; licet enim peccauit, tamen Patrem, et Filium, et Spiritum sanctum non negauit, sed credidit, et zelum Dei habuit, et Deum, qui fecit omnia, adorauit. Qui uiuit et regnat.

Oratio. Deus, ante cuius conspectum defertur omne quod geritur; qui cum sis institutor, et de suppliciis es moderator, quesumus pro famulo tuo, ut des ei partem cum sanctis tuis, et hereditatem  cum electis tuis. Per omnia secula.

Oratio. Suscipe, Domine, animam serui tui in bonum habitaculum, cuius corpusculum lauandi peragimus officium, et da ei requiem in regno eterno, id est in Ierusalem celestem, et in sinibus patriarcharum tuorum, id est Abrahe, Isaac et Iacob, collocare digneris, ut habeat partem in beata et prima resurrectione; corpus eius suscipe, et cum benedictis ad dexteram Dei Patris uenientibus ueniat, et inter possidentes uitam eternam possideat. Per.


Incipiunt capitula, siue orationes, post corpus lauatum.

Pater noster. Et ne nos.

 Capitulum. In memoria eterna erit iustus. Ab auditu.

Ne intres in iudicium cum seruo tuo, Domine, Quia non iustificabitur.

Ne tradas bestiis animas confitentes tibi, Et animas pauperum.

Requiem eternam dona ei Domine, Et lux perpetua.

Domine exaudi. Et clamor.

Dominus uobiscum. Et cum.

Oratio. Deus, uite dator, et humanorum corporum reparator, qui te a peccatoribus exorari uoluisti, exaudi preces, quas speciali deuotione pro anima famuli tui tibi lacrymabiliter fundimus, et liberare eum ab inferorum cruciatibus, et collocare  inter agmina sanctorum tuorum digneris; ueste quoque celesti et stola immortalitatis indui, et paradisi amenitate confoueri iubeas. Per.

Alia oratio. Deus, qui humanarum animarum eternus amator es, animam famuli tui, quam uera dum in corpore uixit, tenuit fides, ab omni cruciatu infernorum redde extorrem, ut segregata ab infernalibus claustris sanctorum mereatur adunari consortiis. Per Dominum nostrum Iesum Christum.

Alia oratio. Deus, apud quem mortuorum spiritus uiuunt, et in quo electorum anime, deposito carnis onere, plena felicitate letantur, presta, supplicantibus nobis, ut animam famuli tui, que temporali huius seculi caruit uisu, eterno illius lucis solatio potiatur, non eam tormentum mortis attingat, non  dolor horrende uisionis afficiat, non penalis timor excruciet, non reorum pessima catena constringat, sed, concessa sibi delictorum omnium uenia, optate quietis consequatur gaudia repromissa.

Finitis omnibus orationibus, ponatur corpus in feretro, et aspergatur aqua sancta, et incensetur et cantent. Subuenite, sancti Dei. Suscipiat te. Deus, in nomine tuo. Beati immaculati. Et sic uadant ad ecclesiam. Cum uenerint ad introitum ecclesie, dicitur: Subuenite, sancti Dei. Et sic detur incensum et aqua sancta, et sonentur omnia signa, et ponatur feretrum in pauimento, et cantent inuitatorium: Regem, etc., ut in editis, exclusiue, usque ad responsorium secunde lectionis primi nocturni, cuius uerba hec sunt: Qui resuscitasti puellam infra domum, et iuuenem extra  portam, tu ei, Domine. Lectio Manus tue, etc., exclusiue, usque ad responsorium sequentis lectionis. Responde. Quod sic effertur: Subuenite, sancti Dei, etc., ut in editis, quando deducitur cadauer de domo. Homo natus de muliere, etc., ut in editis, usque ad responsorium sequentis lectionis. Quis mihi, ubi legitur: Ne intres in iudicium cum seruo tuo, Domine. In tertio nocturno: Complaceat, etc., usque ad totam lectionem. Pelli mee, cuius responsorium est: Libera me, Domine, de ui inferni, qui portas ereas confregisti, et uisitasti infernum, et dedisti eis lumen, ut uiderent te qui erant in penis tenebrarum, clamantes et dicentes: Aduenisti, Redemptor noster. Qui erant. Lectio: uir fortissimus Iudas. R\. Redemptor  meus uiuit, et in nouissimo die resurgam, et renouabuntur denuo ossa mea, et in carne uidebo Dominum meum. Lauda, anima mea, Dominum; laudabo Dominum in uita mea. Et in carne. Requiem eternam. Et in carne.

In Laudibus: Exsultabunt, etc., ut in editis, usque ad quartam antiphonam exclusiue. Antiphona: Recogitabo omnes annos meos in amaritudine anime. Psal. ut in editis et usque ad antiphonam Benedictus, post quam legitur: Omne quod dat, etc. Benedictus. Ad uesperas antiphona: Placebo Domino, etc., usque ad psalmum: Confitebor, inclusiue ut in editis.

Deinde sequitur: Requiem eternam. Et lux. Antiphona: Audiui uocem de celo dicentem mihi:  Beati mortui, qui in Domino moriuntur. Magnificat. Psal. De profundis. Psal. Lauda. Psal. uoce. Psal. Ad Dominum. Pater noster. Et ne nos.

Oratio. Deus, cui proprium est. Alia oratio. Inclina, Domine.

Deinde sacerdos stet iuxta feretrum. Interim sonentur omnia signa, quousque omnes conueniant, et accipiant candelas, et cantor stet apud feretrum et dicat. Deinde dicat sacerdos orationem. Ne intres, etc. ut in editis. R\. Qui Lazarum suscitasti. Interim, dum cantatur, incenset altare, deinde corpus, et cantor dicat: Kyrie, Christe, Kyrie; et sacerdos dicat orationem: Fac, quesumus, ut in editis. Subuenite. Et sacerdos incenset altare, et corpus, et cantor dicat, et sacerdos dicat orationem: Inclina, Domine, etc.  R\. Libera me, Domine, etc. Dies illa, dies ire, etc. Deinde: Plangent super se omnes tribus terre. Tremens factus sum ego, etc. uix iustus saluabitur, et ego, miser, ubi apparebo? Quid ego, miserrimus, quid dicam uel quid faciam, dum nil boni perferam ante tantum Iudicem? Nunc, Christe, te deprecor, miserere, peto. Qui uenisti redimere, perpetim ueni saluare. Requiem eternam, etc. Et lux, etc. Libera me, Domine. Memento mei, Deus, quia uentus est uita mea, nec aspiciat me uisus hominis. Et non auertetur oculus meus ut uideat bona. Quapropter non parcam ori meo, loquar in amaritudine anime mee. Nec aspiciat, etc. Deinde incensetur altare et corpus.

Hoc facto eleuetur corpus defuncti de ecclesia, et uadant primitus minores cum cruce et incenso, et  aqua sancta, deinde fratres canendo: In paradisum deducant, etc. In exitu Isrel, etc. Et sonent omnia signa, quousque claudatur monumentum. Aperite mihi portas iustitie, ingressus in eas confitebor Domino. Psal. Confitemini. Antiphona: Ingrediar in locum tabernaculi admirabilis usque ad domum Dei. Psal. Sicut ceruus. Antiphona. Hec requies mea in seculum seculi, hic habitabo, quoniam elegi eam. Psal. Memento. Antiphona. De terra plasmasti me, carne induisti me. Redemptor meus Domine, resuscita me in nouissimo die. Psal. Domine, exaudi orationem meam. Antiphona. Non intres in iudicium cum seruo tuo, Domine. Psal. Domine exaudi orationem meam.  Antiphona. Omnis spiritus laudet Dominum. Psal. Laudate Dominum. Antiphona. Requiem  eternam dona ei, Domine, et lux perpetua luceat ei.

Ad Benedictus. Omne quod dat mihi Pater, etc.

Oratio. Absolue, Domine, animam eius ab omni uinculo delictorum, ut in resurrectionis gloria inter sanctos et electos tuos resuscitatus respiret.

Et sacerdos incenset monumentum, et aspergat aqua sancta, et dicat has orationes, dum alii canunt psalmum.

Oratio. Oremus, fratres karissimi, pro spiritu cari nostri, quem Dominus de tentationibus huius seculi liberare dignatus est, cuius corpusculum hodie sepulture traditur, ut eum pietas Domini in sinu Abrahe, Isaac et Iacob collocare dignetur, ut cum dies iudicii aduenerit, inter sanctos et electos  suos eum in parte dextera collocandum resuscitari faciat. Prestante Domino nostro Iesu Christo. Qui cum Patre et Spiritu sancto, etc.

Alia oratio Obsecramus misericordiam tuam, omnipotens Deus, qui hominem ad imaginem tuam creare dignatus es, ut spiritum et animam famuli tui, quem hodierna die rebus humanis exutum ad te accersiri iussisti, blande misericorditerque suscipias. Non ei dominentur umbre mortis, nec legat eum chaos et caligo tenebrarum, sed exutus omnium criminum labe, in sinu Abrahe collocatus. locum lucis, et refrigerii se adeptum gaudeat, ut cum dies iudicii aduenerit, cum sanctis et electis tuis eum resuscitari iubeas. Per.

Oratio. Deus, cui omnia uiuunt, et cui non pereunt  corpora nostra, sed mutantur in melius, te supplices deprecamur, ut quidquid anima famuli tui uitiorum, tueque uoluntati contrarium, fallente diabolo, et propria uoluntate atque fragilitate contraxit, tu pius et misericors abluens indulgendo, eam suscipi iubeas per manus sanctorum tuorum, deducendamque in sinu patriarcharum tuorum Abrahe scilicet amici tui, et Isaac electi tui, et Iacob dilecti tui, quo abfuit dolor et tristitia et suspirium, fidelium quoque anime felici iucunditate letantur, et in nouissimo magni iudicii die, inter sanctos et electos tuos eam facias perpetue glorie percipere portionem, quam oculus non uidit, nec auris audiuit, nec in cor hominis ascendit, quam preparasti diligentibus te.

 Oratio. Temeritatis est, ut homo hominem, mortalis mortalem, cinis cinerem tibi, Domino Deo nostro, audeat commendare. Sed quia terra suscipit terram, et puluis conuertitur in puluerem, donec omnis caro in suam redigatur originem, inde, Deus, tuam, piissime Pater, lacrymabiliter quesumus pietatem, ut huius famuli tui animam, quam de huius mundi uoragine cenulenta ducis ad patriam, Abrahe amici tui sinu recipias, et refrigerii rore perfundas, sitque ab estuanti gehenne truci incendio segregatus, et beate requiei te donante coniunctus; et si que illi sunt, Domine, digne cruciatibus culpe, tu eas gratia mitissime lenitatis indulge, nec pro peccatis recipiat uicem, sed indulgentie  tue piam sentiat bonitatem. Cumque finito mundi termino supernum cunctis illuxerit regnum, nouus homo sanctorum omnium cetibus aggregatus, cum electis tuis resurgat in parte dextera collocandus. Per.

Alia oratio. Te, Domine sancte, Pater omnipotens, eterne Deus, suppliciter deprecamur pro spiritu famuli tui, quem a caligine huius seculi ad te accersiri precepisti, ut digneris, Domine, dare ei locum lucidum, locum refrigerii et quietis; liceat ei transire portas infernorum et penas tenebrarum, maneatque in mansionibus sanctorum, et in luce sancta, quam olim Abrahe promisisti et semini eius. Nullam lesionem sustineat spiritus eius, sed, cum magnus dies ille resurrectionis ac remunerationis  aduenerit, resuscitare eum digneris, Domine, una cum sanctis et electis tuis, dones ei delicta atque peccata usque ad nouissimum quadrantem, tecumque immortalitatis uitam et regnum consequatur. Per.

Oratio. uiri uulneris nouitate percussi et quodammodo sauciati misericordiam tuam, mundi Redemptor, flebiliter imploramus, ut cari nostri animam ad te datorem proprium reuertentem blande leniterque suscipias, ut si quas illo ex carnali commoratione maculas contraxit, pietate indulgeas, obliuioni in perpetuum tradas, atque hanc eamdem laudem tibi cum ceteris redditura, ad corpus quandoque reuersura, sanctorum tuorum cetibus aggregari precipias.

 Oratio. Deus, qui et iustis supplicationibus semper presto es, qui pia uota dignaris intueri, da famulo tuo, cuius depositionis officia prestamus, cum sanctis et electis tuis beati muneris portionem. Per.

Oratio. Debitum humani corporis sepeliendi officium fidelium more complentes, Deum, cui omnia uiuunt, fideliter deprecamur ut hoc corpus cari nostri a nobis in infirmitate sepultum in ordine sanctorum resuscitet et eius spiritum sanctis ac fidelibus aggregari iubeat, cum quibus inenarrabiliter gloria et perenni felicitate perfrui mereatur. Per.

Hic finis, et corpore tumulato dicat sacerdos: Dicite Pater noster. Et ne nos ind. Capitulum. A porta inferi, Erue, Domine, animam eius. Dominus uobiscum.  Et cum.

Oratio. Tibi, Domine, etc. ut in editis. Deinde dicat: Dele, Domine. Miserere. Pater noster. Et ne nos. A porta. Erue, Domine, animam eius. Dominus uobiscum, Et cum.

Oratio. Deus in cuius miseratione anime fidelium requiescunt, famulis et famulabus tuis omnibus hic et ubique in Christo quiescentibus, da propitius ueniam peccatorum, ut a cunctis reatibus sine fine letentur. Per.

Benedictio. Benedictio Dei Patris + omnipotentis et Filii + et Spiritus sancti + descendat super hoc corpus. Amen. Tunc incipiat hos psalmos septem penitentiales: Domine, ne in furore, et ceteros. Pater  noster. Et ne nos. Capitulum. A porta inferi. Erue, Domine. Dominus uobiscum. Et cum Spiritu.

Oratio. Absolue, Domine, animas famulorum famularumque tuorum, fratrum nostrorum et omnium fidelium defunctorum ab omni uinculo delictorum, ut in resurrectionis gloria inter sanctos tuos resuscitati respirent. Per.



INCIPIT ORDO QUALITER SACERDOS PRAEPARET SE AD MISSAM.

Ad manus lauandas. Psal. Quam amabilia. Psal. Benedixi. Psal. Inclina, Domine. Psal. Fundamenta. Psal. Iudica me, Domine. Psal. Credidi. Kyrie eleison, Christe eleison, Kyrie eleison. Pater noster. Capitulum. Exsurge, Domine. Et libera. Deus, tu conuersus uiuificabis nos. Et plebs tua. Ostende  nobis, Domine, misericordiam. Et salutare. Propitius esto, Domine. Propter. Non intres in iudicium. Quia non. Domine, exaudi orationem meam. Et clamor meus. Dominus uobiscum. Et cum.

Oratio. Aures tue pietatis, mitissime Deus, inclina precibus meis, et gratia sancti Spiritus illumina cor meum, ut tuis mysteriis digne ministrare, teque eterna caritate diligere merear. Per.

Alia oratio. Largire sensibus nostris, quesumus, omnipotens Deus Pater, ut sicut exterius abluuntur inquinamenta manuum, sic a te mundentur pollutiones mentium, et crescat in nobis augmentum sanctarum uirtutum. Per.

Ad amictum. Pone, Domine, galeam salutis in capite meo ad expugnandas et superandas omnes diabolicas  potestates. Per.

Ad albam. Indue me, Domine, uestimento salutis, et indumento iustitie et letitie, et tunica iustitie circumda me.

Ad cingulum. Precinge, Domine, lumbos mentis mee, Pater clementissime, et circumcide uitia cordis mei.

Ad manipulum. Da mihi, Domine, sensum rectum, et uocem puram, ut adimplere possim laudem tuam.

Ad stolam. Stolam iustitie circumda, Domine, ceruicem meum, et ab omni corruptione purifica mentem meam.

Ad casulam. Indue me, Domine, loricam fidei, et galeam salutis, in Christo Iesu Domino nostro.

 Quando ingreditur ad altare, dicit. Adiutorium nostrum in nomine Domini. Qui. Ego miser et infelix, confiteor Deo omnipotenti et beate Marie perpetue uirgini, et beato Micheli archangelo et sanctis apostolis Petro et Paulo, et omnibus sanctis, et tibi, Pater, mea culpa, mea culpa, mea culpa, quia peccaui in cogitatione, suggestione, delectatione, consensu, uerbis et opere, et omnibus uitiis meis malis; unde precor beatam uirginem Mariam, et beatum Michelem archangelum, et sanctos apostolos Petrum et Paulum, et beatum N. et omnes sanctos, et te, Pater, orare pro me peccatore Dominum nostrum Iesum Christum.

Misereatur uestri omnipotens Deus, et dimittat  uobis omnia uestra peccata preterita et presentia, et de futuris uos custodiat, liberet uos ab omni opere malo, saluet et confirmet uos in omni opere bono, et perducat uos cum angelis suis ad uitam eternam. Amen.

Indulgentiam et remissionem et absolutionem omnium peccatorum, et spatium uere penitentie, et gratiam sancti Spiritus tribuat uobis omnipotens et misericors Dominus. Amen.

Capitulum. Deus, tu conuersus. Et plebs. Ostende nobis. Et salutare. Propitius esto, Domine, peccatis. Propter nomen. Ab occultis meis. Et ab alienis. Domine, exaudi. Et clamor. Dominus uobiscum. Et cum.

Oratio. Aufer a nobis, quesumus, Domine; omnes  iniquitates nostras, ut ad sancta sanctorum puris mereamur mentibus introire. Per.

Quando sacerdos est ad altare, dicat: Oramus te, Domine, ut per merita sanctorum tuorum, quorum reliquie hic sunt, eorum intercessionibus, omnipotens Deus, indulgere digneris mihi omnia peccata mea. Per.

Dum cantatur epistola et graduale et alleluia, sacerdos dicat hanc orationem: Suscipe confessionem meam, una spes salutis mee, Domine Deus meus. Gula, ebrietate, fornicatione, libidine, tristitia, auaritia, ira, acedia, somnolentia, negligentia, cupiditate, inuidia, malitia, odio, detractione, periurio, falsitate, mendacio, uana gloria, leuitate, ac superbia perditus sum, et omnino cogitatione, locutione,  actione, atque omnibus sensibus exstinctus sum. O Domine, qui iustificas impios et uiuificas mortuos, iustifica me et ressuscita me, Domine Deus meus. Per Iesum Christum Filium tuum Dominum nostrum, qui tecum uiuit et regnat, etc.

Maria beatissima, Mater Dei et hominis gloriosa, inter omnes mulieres benedicta, celi et terre Domina, super omnes angelos et archangelos exaltata, tu dignare pro me peccatore preces effundere, cuius oratio non potest ab eo qui ex te natus est, despici, nec quid aliquatenus a Filio tuo et Creatore contemni. O singularis et noua puerpera, adoro uirginalis uteri tui conceptum. Adoro partum ex intemerate uirginis flore progenitum. Adoro ex te uirginitatis  tue signaculum ineffabiliter prodeuntem. Adoro in cunabilis pueriliter uagientem. Adoro ubera materna sugentem. Ora pro me misero, beata Dei Genitrix, ut qui ex te uerum hominem est dignatus induere, in mente mea non dedignetur inuisibiliter habitare. Tibi etiam, piissima domina, turpitudinem corporis et anime mee confiteri non erubesco, quia in peccatis conceptus et in peccatis nutritus, et in peccatis post baptisma usque ad hanc horam cum omnibus peccatoribus conuersatus animam meam in carne positam pollui, templum corporis mei de omni genere fornicationis et pollutionis et immunditie coinquinaui. Peccaui ego miser et infelix in negligentia et in transgressione sancte legis et omnium mandatorum Filii Dei, et officii  sacerdotalis et obedientie mihi commisse, et omnium actuum eorum. Non est iniquitas super meam iniquitatem, super omnes peccatores sepius et grauius cecidi, plus omnibus hominibus carnalibus uitiis siue spiritualibus ab infantia mea indesinenter peccaui. Propterea mente et corpore pollutus, non sum dignus tractare uel suscipere corpus Filii tui. Nunc ergo, Mater misericordie, ora pro me peccatore ad eumdem Filium tuum Dominum nostrum, qui passus est pro nobis, quem tu gloriosa et benedicta genuisti Deum et hominem pro redemptione omnium peccatorum.

Ad benedictionem Euangelii, diaconus petat benedictionem dicens: Benedic, iube. R\ Dominus sit in corde tuo, ut digne et competenter pronunties  Euangelium pacis. Demum osculetur Euangelium, et dicat: Pax Christi, quam nobis per Euangelium suum tradidit, confirmet et conseruet corda et corpora nostra in uitam eternam. Amen. Quando mittitur incensum in thuribulum dicit: Ab ipso bene+dicaris pro cuius amore cremaris. Deinde incensetur euangelium, quo lecto euangelium osculetur dicendo: Per istos sanctos sermones Euangelii Dominus noster iehsu Christus indulgeat mihi omnia peccata mea. Amen.

Ad corporale benedictio. In tuo conspectu, Domine, hec nostra munera tibi placita sint, ut nos tibi placere possimus.

Quando oblata super altare ponit: Tibi, Domine, Creatori meo hostiam offero pro remissione omnium  peccatorum meorum, et cunctorum fidelium tuorum uiuentium et mortuorum.

Quando aqua mittitur in calicem, dicat sacerdos: Ex latere Christi sanguis et aqua exiisse perhibetur, et ideo pariter commiscentur, ut misericors Deus ad medelam animarum nostrarum sanctificare dignetur.

Quando calix ponitur super altare, dicat: Offerimus tibi, Domine, calicem salutaris, humiliter implorantes clementiam tuam, ut ante conspectum diuine maiestatis tue cum odore suauitatis ascendat.

Sequitur cum cruce super utrosque: Oblatum tibi, Domine, munus sanctifica, ut nobis unigeniti tui Filii Domini nostri Iesu Christi corpus et sanguis fiat.

 Sequitur: ueni, Sanctificator, omnipotens eterne Deus, benedic hoc sacrificium tibi preparatum.

Sequitur: In nomine Domini nostri Iesu Christi sit hoc sacrificium immaculatum, et a te Deo uiuo et uero adunatum et benedictum in secula seculorum. Amen.

Quando incensum ponitur in thuribulum dicat: Per intercessionem, etc., ut in editis.

Cum incensat oblata et calicem, dicat ista cum tribus crucibus super utrosque, et regyrando tribus uicibus dicat: Domine Deus noster, qui suscepisti munera Abel, Ne, Aaron, Samuel et omnium sanctorum tuorum, sic et de manu peccatorum nostrorum suscipere digneris incensum istud in conspectu tuo,  in odorem suauitatis, in remissionem peccatorum nostrorum. Per Christum.

Cum incensat oblata et calicem dicat: Incensum istud, etc., ut in editis. Sacerdos humiliter inclinet se ante altare et dicat: Suscipe, sancta Trinitas, hanc oblationem, quam tibi offert famulus tuus, et presta ut in conspectum tuum tibi placens ascendat.

Sequitur: Suscipe, sancta Trinitas, hanc oblationem, quam tibi offero pro me peccatore, et pro famulis et famulabus tuis, qui se commendauerunt in nostris orationibus, et pro omni populo Christiano, uiuis atque defunctis, ut mihi et illis proficiat ad medelam, et ad uitam eternam.

Deinde erigat se sacerdos, et uertat se ad fratres dicens: Orate, fratres karissimi, pro me, ut meum  ac uestrum sacrificium acceptum sit in conspectu Domini.

Et illi respondeant: Suscipiat Dominus sacrificium de manibus tuis ad laudem et gloriam nominis sui, ad utilitatem quoque nostrarum animarum, totiusque Ecclesie sue sancte.

In Natiuitate Domini prefatio: Dignum et iustum est, equum et salutare, usque eterne Deus.

Sic in prefationibus Quadragesime, Resurrectionis et Pentecostes.

Prefatio mortuorum. Per quem salus mundi, per quem uita luminum, per quem resurrectio mortuorum: per ipsum te, Domine, suppliciter deprecamur, ut anime famuli tui et animabus famulorum famularumque tuarum indulgentiam largire digneris perpetuam,  atque a contagiis mortalitatis exutas in eterne saluationis partem restituas. Per quem.

Alia prefatio. Dignum et iustum est, equum et salutare. Qui nobis in Christo, unigenito Filio tuo, Domino nostro, spem beate resurrectionis concessisti, presta, quesumus, ut anime, pro quibus hoc sacrificium redemptionis nostre tue offerimus maiestati, ad beate resurrectionis quietem te miserante cum sanctis tuis peruenire mereantur. Per eumdem Christum Dominum nostrum. Per quem.

Alia prefatio. Dignum et iustum est, equum et salutare. Qui es fons uite, origo luminis, et auctor totius bonitatis, cuius omnipotentia deprecanda est, misericordia adoranda, pietas amplectenda, maiestatem tuam humili tuo seruo, et animabus omnium  fidelium Christianorum, intercedente beata et gloriosa Dei genitrice Maria cum omnibus sanctis tuis, remissionem omnium tribuas peccatorum, et ad uitam perducas feliciter sempiternam. Per Christum Dominum nostrum. Per quem.

Antequam dicat Te igitur, dicat: Aperi, Domine, os meum ad benedicendum nomen tuum sanctum, mundaque cor meum ab omnibus uariis et nequissimis cogitationibus, ut exaudiri merear deprecans pro populo tuo, quem elegisti tibi, prestante Domino nostro Iesu Christo. Qui cum Patre.

Te igitur, et cetera huius orationis, ut in editis. Hic debet sacerdos recordari nomina uiuorum. Memento, Domine, etc. usque ad Libera nos, quesumus,  Domine. In communicantes additur post Damiani nomen Blasii, et in Nobis quoque peccatoribus, post Anastasia additur Scholastica.

Libera nos, quesumus, Domine, ab omnibus malis preteritis, presentibus et futuris, et intercedentibus pro nobis beata et gloriosa semperque uirgine Maria, et electis archangelis tuis Michele, Gabriele, Raphele, beatoque Ioanne Baptista, et beatis apostolis tuis Petro et Paulo, atque Andrea, et Ioanne, sanctoque Apollinare, et Laurentio, et Benedicto cum omnibus sanctis tuis: Hic signat se cum patena: da propitius pacem in diebus nostris; ut ope misericordie tue adiuti et a peccato simus semper liberi, et ab omni perturbatione securi. Per Dominum nostrum Iesum, etc. Per omnia secula seculorum. R\. Amen.  Pax Domini sit semper uobiscum. Et cum Agnus Dei. 

Cum corpus in sanguinem mittit, dicat sacerdos orationem: Fiat hec consecratio et commistio corporis et sanguinis Domini nostri Iesu Christi omnibus accipientibus nobis salus in uitam eternam. Amen.

Deinde osculetur altare, et dicat orationem: Domine Iesu Christe, qui dixisti apostolis tuis, Pacem meam do uobis, ne respicias peccata mea, sed deuotionem fidemque Ecclesie tue, eamque secundum uoluntatem tuam purificare et adunare digneris. Qui uisis.

Deinde faciat pacem, dicendo: Habete uinculum caritatis et pacis, ut apti sitis sacrosanctis mysteriis,  et pax Christi et Ecclesie semper abundet in cordibus uestris.

Antequam accipiat corpus et sanguinem, inclinet se sacerdos ante altare, et lacrymabiliter dicat hanc orationem: Domine sancte Pater, omnipotens Deus, da mihi hoc corpus et sanguinem Domini nostri Iesu Christi ita sumere, ut merear per hoc remissionem peccatorum accipere, et tuo sancto Spiritu repleri, quia tu es Deus, et preter te non est alius, cuius gloriosum nomen permanet in secula seculorum. Amen.

Alia oratio. Domine Iesu Christe, Fili Dei uiui, pastor bone, gloriosissime conditor mundi, qui ex uoluntate Patris, cooperante Spiritu sancto, per mortem tuam uiuificasti mundum, libera me per  hoc sacrosanctum corpus et sanguinem tuum a cunctis iniquitatibus, et uniuersis malis meis, et fac me tuis sanctis obedire mandatis, et a te nunquam in perpetuum permittas separari, et perceptio tui corporis et sanguinis, que indignus sumere presumo, non mihi ueniat in iudicium et condemnationem, sed pro tua pietate prosit mihi ad tutamentum mentis et corporis per te, Iesu Christe, qui cum Patre et Spiritu sancto uiuis et regnas in secula seculorum. Amen.

Tunc sacerdos dicat tribus uicibus: Domine, non sum digmus ut intres sub tectum meum.

Postea dicat tribus uicibus: Corpus Domini nostri Iesu Christi conseruet animam meam in uitam eternam.  Amen.

Post acceptum corpus et sanguinem, ad perfundendum dicat hanc orationem: Communicatio et confirmatio corporis et sanguinis tui, Domine Iesu Christe, prosit mihi in remissionem omnium peccatorum meorum, et conseruet me et perducat ad uitam eternam. Amen.

Ad replicandum corporale et reponendum. Corpus tuum, Domine, quod sumpsi, et calix, quem potaui, adhereant semper uisceribus meis, ut in me non remaneant ulla macula, in quem pura et sancta introierunt sacramenta.

Finita missa dicit sacerdos istam orationem: Placeat tibi, sancta Trinitas, obsequium seruitutis mee, quod oculis tue maiestatis indignus obtuli: sit tibi  placens, mihique et omnibus pro quibus illud obtuli, sit te miserante propitiabile.

Finita missa dicit sacerdos: Meritis et intercessionibus istorum misereatur nostri omnipotens Deus.

Cum exuit se sacerdos, dicat hos psalmos: Benedicite, sacerdotes Domini, Dominum. Laudate Dominum in sanctis eius. Kyrie eleison, Christe, Kyrie. Pater noster. Et ne nos. Capitulum. Confiteantur tibi, Domine, omnia opera tua. Et sancti tui benedicant tibi. Exsultabunt sancti in gloria. Et letabuntur in cubilibus suis. Exsultent iusti in conspectu Dei. Et letentur in letitia. Sacerdotes tui, Domine, induantur iustitiam. Et sancti tui exsultent. Domine, exaudi. Et clamor. Dominus uobiscum. Et cum spiritu.

 Oratio. Deus, qui tribus pueris mitigasti flammas ignium, concede propitius per interuentum et merita omnium sanctorum tuorum, ut nos famulos tuos non exurat flamma uitiorum. Per.



MISSA IN HONOREM SANCTAE TRINITATIS DIE DOMINICO.

Benedicta sit, etc., ut in editis. Psal. Benedicamus Patrem et Filium cum sancto Spiritu. Oratio. Omnipotens sempiterne Deus, etc. Graduale. Benedictus es, Domine, qui intueris abyssos, et sedes super Cherubim. Benedicite Deum celi celorum, quia fecit nobiscum misericordiam suam. Alleluia. Benedictus es, Domine Deus patrum nostrorum, et laudabilis in secula.

 Sequentia sancti Euangelii secundum Ioannem. In illo tempore dixit iehsu. Cum uenerit Paracletus, usque ego dixi uobis. Offertorium, communio et postcommunio ut in editis.

Alia oratio. Domine Deus, Pater omnipotens, nos famulos tuos tue maiestati subiectos per unicum Filium tuum in uirtute sancti Spiritus benedic semper et protege, ut ab omni hoste securi in tua iugiter laude letemur. Per eumdem.



MISSA FERIAE SECUNDAE IN SANCTORUM ANGELORUM HONORE.

Benedicite Dominum, etc. Oratio. Perpetuum nobis, Domine, tue miserationis presta subsidium, quibus et angelica prestitisti suffragia non deesse. Per. Lectio libri Apocalypsis Ioannis apostoli. In  diebus illis dixit mihi angelus: Scribe beati, etc., usque Deum adora. Graduale. Benedicite Dominum, omnes angeli eius, potentes uirtute, qui facitis uerbum eius. Benedic, anima mea, Domino, et omnia interiora mea sanctum nomen eius. Alleluia. Laudate Dominum, omnes angeli eius, laudate eum, omnes uirtutes eius. Sequentia sancti Euangelii secundum Ioannem. In illo tempore ascendit Dominus Hierosolymam, usque detinebatur infirmitate. Offertorium, et secreta ut in editis. Communio. Benedicite, omnes angeli Domini, Dominum, hymnum dicite et superexaltate eum in secula. Postcommunio, ut in editis.



MISSA DE SAPIENTIA.

Letetur cor querentium Dominum, querite Dominum  et confirmamini, querite faciem eius semper. Psal. Confitemini Domino et inuocate. Oratio. Deus qui per ceternam tibi sapientiam, hominem, cum non esset, condidisti perditumque misericorditer reformasti, presta, quesumus, ut eadem pectora nostra inspirante te tota mente amemus, et ad te toto corde curramus. Per. Lectio epistole beati Iacobi apostoli. Charissimi, si quis uestrum indiget, etc., usque in humilitate sua. Graduale. Domine Dominus noster, quam admirabile est nomen tuum in uniuersa terra. Quoniam eleuata est magnificentia tua super celos, Alleluia. Lauda anima mea Dominum, Laudabo Dominum in uita mea, psallam Deo meo, quandiu ero. Sequentia sancti Euangelii secundum Ioannem. In illo tempore. Subleuatis  Dominus iehsu, etc., usque ad Iesum Christum. Offertorium. Meditabor in mandatis tuis, que dilexi nimis, et leuabo manus meas ad mandata tua, que dilexi. Secreta. Sanctificetur, quesumus, Domine Deus, huius oblationis munus tua cooperante sapientia, ut tibi placere possit ad laudem, et nobis proficere ad salutem. Per. Communio. Domine, memorabor iustitie tue solius, Deus docuisti me a iuuentute mea, et usque in senectam et senium, Deus, ne derelinquas me. Postcommunio. Infunde quesumus, Domine Deus, per hec sacramenta, que sumpsimus, tue lumen cordibus nostris sapientie, ut et te ueraciter agnoscamus, et fideliter amemus. Per.



MISSA DE CHARITATE FERIA Iu.

 Charitas Dei diffusa est in cordibus nostris, alle luia, per inhabitantem Spiritum eius in nobis, alleluia, alleluia. Domine Deus salutis mee. Oratio. Deus, qui diligentibus te bona inuisibilia preparasti, infunde cordibus nostris tui amoris affectum, ut te in omnibus et super omnia diligentes, promissiones tuas, que omne desiderium superant, consequamur. Lectio epistole beati Pauli apostoli ad Corinthios. Fratres, caritas patiens est, etc., usque nunquam excidit. Graduale. Letatus sum in his que dicta sunt mihi, in domum Domini ibimus. Fiat pax in uirtute tua, et abundantia in turribus tuis. Alleluia. Attendite, popule meus, legem meam, inclinate aurem uestram in uerba oris mei. Sequentia  sancti Euangelii secundum Ioannem. In illo tempore, dixit iehsu discipulis suis: Filioli, adhuc modicum, etc., usque ad inuicem. Offertorium. Benedictus es, Domine, doce me iustificationes tuas, in labiis meis pronuntiaui. Secreta. Deus qui nos ad imaginem tuam sacramentis reuocas et preceptis, perfice gressus nostros in semitis tuis, ut caritatis donum, quam fecisti a nobis operari, per hec que offerimus sacrificia, ueraciter facias apprehendi. Per. Communio. Domine, memorabor iustitie tue solius; Deus, docuisti me a iuuentute mea, et usque in senectam et senium, Deus, ne derelinquas me. Ad postcommunionem. Spiritum in nobis, Domine, tue caritatis infunde, ut quos uno pane celesti satiasti, tua facias pietate concordes. Per.



MISSA AD POSTULANDAM GRATIAM SPIRITUS SANCTI.


Oratio. Deus patrum nostrorum da nobis Spiritum, qui flammam infundat in cordibus nostris. Psal. Benedicite omnia opera. Lectio. In diebus illis dixit Salomon: Deus patrum nostrorum, etc., usque ancille tue. Graduale. Respice, Domine, in testamentum tuum, et animas pauperum tuorum ne obliuiscaris in finem. Exsurge, Domine, et iudica causam tuam, memor esto opprobrii seruorum tuorum. Alleluia. ueni, sancte Spiritus, reple tuorum corda fidelium, et tui amoris ignem accende. Sequentia sancti Euangelii secundum Mattheum. In illo tempore, respondens Dominus iehsu dixit: Confiteor, etc., usque Filius reuelare. Offertorium. Iustitie Domini recte, letificantes corda, et dulciores super mel et  fauum; nam et seruus tuus custodit eas. Secreta. Hec oblatio, Domine Deus, cordis nostri maculas emundet, ut sancti Spiritus digna efficiatur habitatio. Per. Communio. Gustate et uidete quoniam suauis est Dominus, beatus uir, qui sperat in eo. Ad communionem. Concede nos, quesumus, omnipotens Deus, Spiritum sanctum uotis promereri sedulis, quatenus eius gratia ab omnibus liberemur tentationibus, et peccatorum nostrorum indulgentiam mereamur accipere. Per.



FERIA uI IN HONOREM S. CRUCIS.

Nos autem, etc., ut in editis, usque ad alleluia. Alleluia. Nos autem gloriari oportet in cruce Domini nostri Iesu Christi. Sequentia sancti Euangelii secundum Mattheum. In illo tempore, assumpsit iehsu, etc. Communio.  Redemptor mundi signo crucis ab omni nos aduersitate custodi, qui saluasti Petrum in mari, miserere nobis. Postcommunio. Refecti cibo potuque celesti, quesumus, omnipotens Deus, ut ab hostium defendas formidine, quos pretioso Filii tui sanguine redemisti. Per eumdem.



SABBATO MISSA IN HONOREM SANCTAE MARIAE.

Salue, sancta parens, etc. uirgo Dei genitrix, quem totus non capit orbis, in tua se clausit uiscera factus homo. Oratio. Concede nos, etc. Alleluia. Post partum uirgo inuiolata permansisti, alleluia. Sequentia sancti Euangelii secundum Lucam. In illo tempore: Extollens, etc.


In alia missa sancte Marie oratio.

Deus, qui uiolate nature per uirginale decus adhibes  medicinam, fac nos beate Marie uirginis precibus et fermentum conceptum prauitatis abiicere, et in nouitatis azymam de uetustate transire.



MISSA PRO CONGREGATIONE.

Oratio. Omnipotens sempiterne Deus, qui facis mirabilia solus, pretende super famulos tuos, et super cunctas congregationes illis commissas spiritum gratie salutaris, et ut in ueritate tibi complaceant, perpetuum eis rorem tue benedictionis infunde. Per. Secreta et Communio prout in editis.



MISSA PRO PETITIONE LACRYMARUM.

Oratio. Omnipotens, etc., ut in editis.

Postcommunio. Corpore et sanguine tuo, Domine, satiati, quesumus ut pro nostris peccatis semper  compunctionem cordis, luctum et flumina lacrymarum largiaris, quatenus celestem in futuro consolationem mereamur. Per.



MISSA PRO TRIBULATIONE.

Omnipotens sempiterne Deus, mestorum consolatio, laborantium fortitudo, perueniant ad te preces de quacunque tribulatione clamantium, ut omnes sibi in necessitatibus suis misericordiam tuam guadeant affuisse. Per. Secreta. Has tibi, Domine, hostias offerimus pro salute nostra, et pro omnibus angustiis nobis imminentibus, quatenus corpora et animas nostras Spiritus sancti gratia liberare atque illuminare digneris. Ad communionem. Da nobis, quesumus, de tribulatione letitiam, ut qui diu pro peccatis nostris affligimur, intercedentibus omnibus  sanctis tuis, in tua misericordia respiremus. Per.



MISSA PRO ITER AGENTIBUS.

Oratio, Secreta et Postcommunio eedem que in editis. Additur. Prosperum iter faciat nobis Deus, angelus Domini bonus comitetur nobiscum, et bene disponat itinera nostra Deus noster. Exsurgat. Gloria. Prosperum. Oratio. Deus qui diligentibus te misericordiam tuam semper impendis, et a seruientibus tibi in nulla es regione longinquus, dirige uiam famulorum tuorum in uoluntate tua, ut te protectore, te duce, per iustitie semitas sine offensione gradiantur. Per.

Lectio Genesis. In diebus illis profectus est Isrel usque reuertentem.

Angelus Domini bonus comitetur uobiscum, et  bene disponat itinera uestra. Prosperum iter faciat uobis Deus Salutaris noster. Alleluia. Prosperum iter faciat nostrum Deus Salutaris noster. Alleluia.

In illo tempore dixit iehsu discipulis suis usque illi ciuitati. Offertorium. Angelus Domini bonus comitetur uobiscum, et bene disponat iter uestrum, alleluia. Communio. Sicut precessit Tobiam Raphel archangelus ad preparandam uiam, ita comitetur uobiscum, et bene disponat itinera uestra. Postcommunio. Dirige, quesumus, Domine, uiam famulorum tuorum in uoluntate tua, nosque propitius exaudi supplicantes, ut habeant iter prosperum, et in te cor directum. Per.



MISSA PRO TENTATIONE CARNIS.

 Ure, etc., ut in editis usque ad totam secretam. Ad Communionem. Domine adiutor et protector, adiuua nos, et refloreat caro nostra uigore pudicitie, et sanctimonie nouitate, ereptamque de manu tartari in resurrectionis gaudio iubeas representari. Per.



MISSA PRO IMMUNDIS COGITATIONIBUS.

Omnipotens, etc., ut in editis. Secreta. Per hoc, quesumus, Domine, sacrificium, quod tue obtulimus maiestati, ab omnibus corda nostra emunda tentationibus. Per.



MISSA PRO PECCATIS.

Si iniquitates obseruaueris, Domine, Domine, quis sustinebit? Quia apud te propitiatio est, Deus noster. Psal. De profundis clamaui ad te, Domine. Oratio. Parce, Domine, parce peccatis nostris, et quamuis  incessabiliter delinquentibus continua pena debeatur, presta, quesumus, ut quod ad perpetuum meretur exitium, transeat ad correctionis auxilium. Per. Lectio Epistole beati Pauli apostoli ad Corinthios. Fratres, condelector, etc., usque ad Christum Dominum nostrum. Graduale. Ab occultis meis munda me, Domine, et ab alienis parce seruo tuo. Si mei non fuerint dominati, tunc immaculatus ero, et emundabor a delicto maximo, Alleluia. De profundis clamaui ad te, Domine, Domine exaudi orationem meam. Fiant aures tue intendentes in orationem serui tui. Sequentia sancti Euangelii secundum Marcum. In illo tempore dixit iehsu discipulis suis: Habete fidem Dei, usque ad peccata uestra. Offertorium. Miserere mihi, et secundum magnam misericordiam  tuam dele iniquitatem meam. Secreta. Hec hostia, Domine, quesumus, Ecclesiam tuam ab occultis reatibus semper expediat et a manifestis conuenienter expurget. Per. Communio. Ab occultis meis munda me, Domine, et ab alienis parce seruo tuo. Ad Communionem. Presta nobis, eterne Saluator, ut percipientes hoc munere ueniam peccatorum, deinceps peccata uitemus. Per.



MISSA PRO TRIBULATIONE ECCLESIAE.

Deus pater orphanorum iudexque uiduarum, lacrymas Ecclesie tue miseratus intende, illamque tua misericorditer eripiat maiestas, quam nulla terrena defendit potestas. Per. Secreta. Hec hostia, Domine, quam pro infidelium telis, offerimus, tibi sit accepta, ut per hec, quod deuote poscimus, te  adiuuante consequamur. Per. Postcommunio. Deprime, quesumus, omnipotens, iura tyrannorum tibi aduersantium, ut discant te fore protectorem Ecclesie tue tuo pretioso sanguine redempte. Per.



MISSA PRO SERENITATE.

Oratio. Ad te nos, Domine, etc., Ad Communionem. Plebs tua, Domine, capiat sacre benedictionis augmentum, et copiosis beneficiorum tuorum subleuetur auxiliis, que tantis intercessorum deprecationibus adiuuatur. Per.



MISSA PRO PeNITENTIBUS.

Iustus es, Domine, et, rectum iudicium tuum; fac cum seruo tuo secundum misericordiam tuam. Psal. Beati immaculati in uia. Oratio. Deus, qui iustificas  impium et non uis mortem peccatorum, maiestatem tuam suppliciter deprecamur, ut famulum tuum de tua misericordia confidentem, celesti protegas benignus auxilio, et assidua protectione conserues, ut tibi iugiter famuletur, et nullis tentationibus a te separetur. Per Dominum. Lectio Epistole beati Pauli apostoli ad Romanos. Fratres, sicut per unius hominis, etc., usque Domino nostro. Graduale. Saluum fac seruum tuum, Domine Deus misericors, sperantem in te. Auribus percipe, Domine, orationem meam, et clamor meus ad te perueniat. Sequentia sancti Euangelii secundum Lucam. In illo tempore: Erant appropinquantes, etc., usque penitentiam agente. Offertorium. De profundis clamaui ad te, Domine, Domine, exaudi orationem meam. Secreta. Suscipe  munera, quesumus, Domine, que tibi pro famulo tuo de tua largitate deferimus, ut hec sacrosancta mysteria, gratie tue operante uirtute, et presentis uite cum conuersatione sanctificent, et ad gaudia eterna perducant. Per. Communio. Dico uobis, gaudium est coram angelis Dei super uno peccatore penitentiam agente. Ad communionem. Purificent nos, Domine, tua sancta, que sumpsimus, et famulum tuum ab omni culpa liberum esse concede, ut qui conscientie sue reatu constringitur, de celestis remedii plenitudine glorietur. Per.



MISSA PRO SEMETIPSO SACERDOTE.

Suppliciter te, piissime Deus, Pater omnipotens, qui es creator omnium rerum, deprecor, ut dum me famulum tuum coram omnipotentia maiestatis tue  grauiter deliquisse confiteor, per intercessionem beate Marie semper uirginis et omnium sanctorum tuorum, manum misericordie tue mihi porrigas, quatenus, dum hanc oblationem tue pietati offero, quod nequiter admisi, clementissime me digneris absoluere. Per Dominum. Secreta. Deus misericordie, Deus pietatis, Deus indulgentie indulge, queso, et miserere mei serui tui et sacrificium quod pietatis tue gratia humiliter offero, benigne digneris suscipere, et peccata que labentibus uitiis contraxi, interuentu beate Marie semper uirginis, et omnium sanctorum tuorum, pius ac propitius et misericors indulgeas, et locum penitentie ac lacrymarum flumina concede, ut ueniam meorum merear recipere delictorum. Per Dominum.  Postcommunio. Misericors et miserator Domine, qui parcendo sustentas, et ignoscendo sanctificas, da mihi per hec sancta, que sumpsi, purificationem mentis et corporis, et intercessione beate Marie semper uirginis, et omnium sanctorum tuorum, merear absolutionem culparum. Per.



ALIA MISSA PRO SEMETIPSO SACERDOTE.

Introitus. Deus, in nomine tuo saluum me fac, et in uirtute tua iudica me. Deus, exaudi orationem meam. Psal. Auribus percipe. Oratio. Omnipotens sempiterne Deus, etc., eadem que in editis legitur in postcommunione. Lectio Epistole beati Pauli apostoli ad Timotheum. Charissime, fidelis sermo usque secula seculorum. Amen. Graduale. Ego  dixi: Domine, miserere mei, sana animam meam, quia peccaui tibi. Beatus qui intelligit super egenum et pauperem, in die mala liberabit eum Dominus. Alleluia. Domine, Deus salutis mee, in die clamaui et nocte coram te. Sequentia sancti Euangelii secundum Marcum. In illo tempore: uenit ad Iesum leprosus, etc., usque in testimonium illis. Offertorium. Domine, exaudi orationem meam, et in auxilium meum respice. Confundantur et reuereantur inimici mei, qui querunt animam meam ut auferant eam. Secreta. Placare, quesumus, Domine, humilitatis mee precibus, et ubi nulla suppetunt suffragia meritorum, tuis mihi succurre presidiis. Per. Communio. Ab occultis meis munda me, Domine, et ab alienis parce seruo tuo. Postcommunio.  Sumpsimus, Domine, Deus salutis nostre sacramenta celestia, presta, quesumus, ut eorum participatio mihi famulo tuo ad perpetuam proficiat salutem. Per.



IN uIGILIA UNIUS APOSTOLI.

Ego autem, etc. Oratio. Deus, qui nos beati apostoli tui N. natalitia gloriosa preire concedis, tribue nobis, quesumus, eius semper et beneficiis preueniri, et orationibus adiuuari. Per. Lectio libri Sapientie. Beatus uir, etc., usque Ecclesia sanctorum. Graduale et uersus ut in editis. Sequentia sancti Euangelii secundum Ioannem. In illo tempore: Dixit iehsu discipulis suis: Ego sum uitis uera, etc., usque impleatur. Offertorium ut in editis. Secreta. Muneribus nostris, quesumus, Domine,  beati apostoli tui N. festa preuenimus, cuius meritis pro nobis tibi grata reddantur. Per. Ad postcommunionem. Sumptis, Domine, celestibus sacramentis, maiestatem tuam suppliciter deprecamur, ut, intercedente beato apostolo tuo N., quod temporaliter gerimus, ad uitam capiamus eternam. Per.



MISSA IN NATALI PLURIMORUM APOSTOLORUM.

Intret. Oratio. Concede, quesumus, omnipotens Deus, ut sicut apostolorum NN. gloriosa natalitia preuenimus, sic ac tua beneficia promerenda maiestatem tuam pro nobis ipsi preueniant. Per. Lectio Epistole beati Pauli apostoli ad Ephesios. Fratres, unicuique uestrum, etc., usque plenitudine Christi. Graduale. uindica, Domine, sanguinem sanctorum tuorum, qui effusus est. Posuerunt mortalia seruorum  tuorum escas uolatilibus celi, carnes sanctorum tuorum bestiis terre. Sequentia sancti Euangelii secundum Mattheum. In illo tempore: Circuibat iehsu, etc., usque gratis date. Offertorium. Exsultabunt sancti in gloria, letabuntur in cubilibus suis, exaltationes Dei in faucibus eorum. Secreta. Muneribus nostris apostolorum tuorum, Domine, festa preimus, humiliter implorantes, ut, que conscientie nostre prepediuntur obstaculis, illorum meritis tibi grata reddantur. Per. Communio. Iustorum anime in manu Dei sunt, et non tanget illos tormentum malitie. uisi sunt oculis, etc. Ad postcommunionem. Sumptis, Domine, celestibus sacramentis, maiestatem tuam suppliciter  deprecamur, ut, intercedentibus beatis apostolis tuis NN., quod temporaliter gerimus, ad uitam capiamus eternam. Per.



MISSA IN uIGILIA UNIUSCUIUSQUE uOLUERIS.

Ego autem sicut oliua fructificaui in domo Domini, speraui in misericordia Dei mei, et exspectabo nomen tuum, quoniam bonum est ante conspectum sanctorum tuorum. Psal. Quid gloriaris? Oratio. Concede nobis, quesumus, omnipotens Deus, uenturam beati N. solemnitatem congruo preuenire honore, et uenientem digna celebrare ueneratione. Per. Lectio libri Sapientie. Benedictio Domini, etc., usque corona glorie. Graduale. Iustus ut palma florebit, sicut cedrus Libani multiplicabitur. Ad annuntiandam mane misericordiam  tuam, et ueritatem tuam per noctem. Euangelium. Ego sum uitis. Offertorium require retro. Secreta. Accepta tibi sit, Domine, nostre deuotionis oblatio, ut ad sancti N. puriores nos faciat uenire festiuitatem. Per. Communio. Magna est gloria in salutari tuo. Ad postcommunionem. Presta nobis, Deus eterne largitor, eius ubique pia protegi deuotione, cuius natalitia per hec sancta, que sumpsimus, uotiuo preuenimus obsequio. Per.



MISSA IN NATALI UNIUS MARTYRIS.

Letabitur, etc., ut in editis. Oratio. uotiuos nos, quesumus, beati N. martyris tui natalis semper excipiat, qui et iucunditatem nobis sue glorificationis infundat, et tibi nos reddat acceptos. Per. Lectio libri Sapientie. Iustum deduxit Dominus,  etc., usque Deus noster. Graduale. Posuisti, Domine, super caput eius coronam de lapide pretioso. Desiderium anime eius tribuisti ei, et uoluntate labiorum eius non fraudasti eum. Alleluia. Letabitur iustus in Domino, et sperabit in eo, et laudabuntur omnes recti corde. Sequentia sancti Euangelii secundum Lucam. In illo tempore: Dixit iehsu discipulis suis: Si quis, etc., usque esse discipulus. Offertorium, secreta, communio et postcommunio, ut in editis.



MISSA UNIUS MARTYRIS NON PONTIFICIS.

Iustus non conturbabitur, quia Dominus firmat manus eius, tota die miseretur et commodat, et semen eius in benedictione erit, in eternum conseruabitur. Psal. Noli emulari. Oratio. Deus, qui  nos N. martyris et intercessione letificas, concede propitius, ut qui eius beneficia poscimus, dono tue gratie consequamur. Per. Lectio libri Sapientie. Beatus uir, etc., usque Deus noster. Posuisti, Domine. Desiderium. Alleluia. Posuisti. Sequentia sancti Euangelii secundum Lucam. In illo tempore: Dixit Dominus iehsu discipulis suis: Si quis uult, usque regnum Dei. Offertorium. In uirtute tua, Domine, letabitur iustus, etc., usque Domine Secreta. Munera, Domine, oblata sanctifica, et intercedente beato N. martyre tuo, nos per hec a peccatorum nostrorum maculis emunda. Per. Communio. Magna est gloria eius in salutari. Ad postcommunionem. Sumpsimus, Domine, in sancti martyris  tui N. solemnitate celestia sacramenta, eius, quesumus, intercessione largiaris, ut quod temporaliter gerimus, eternis gaudiis consequamur. Per.



MISSA IN NATALI PLURIMORUM MARTYRUM.

Sapientiam sanctorum, etc. Psal. Gaudete, iusti. Oratio. Beatorum martyrum tuorum N. N. natalitia ueneranda, quesumus, Domine, Ecclesia tua deuota suscipiat, et fiat magne glorificationis amore deuotior. Per. Lectio libri Sapientie. Lingua sapientium, etc., usque a Domino. Graduale. Exsultabunt sancti in gloria, letabuntur in cubilibus suis. Cantate Domino canticum nouum, laus eius in Ecclesia sanctorum. Alleluia. Sancti tui, Domine, florebunt sicut lilium, et sicut odor balsami erunt ante te. Sequentia sancti Euangelii secundum Mattheum. In illo  tempore: uidens iehsu, etc., usque in celis. Offertorium. Mirabilis Deus, etc. Secreta. Munera tibi, Domine, etc. Postcommunio. Protege, Domine, plebem tuam, et quam in martyrum tuorum assidue tribuis festiuitate deuotam, tibi semper placitam fieri precibus concede iustorum. Per.



MISSA ALIA IN NATALI PLURIUM MARTYRUM.

Intret, etc. Oratio. Deus, qui nos. Lectio libri Sapientie. Reddet Deus mercedem laborum, usque Domine Deus noster. Alia lectio Epistole beati Pauli apostoli ad Hebreos. Fratres, sancti per fidem, usque Domino nostro. uindica, Domine, sanguinem sanctorum tuorum, qui effusus est. Posuerunt mortalia seruorum tuorum escas uolatilibus celi, carnes sanctorum tuorum bestiis terre. Alleluia. Hec  est uera fraternitas, que uincit mundi crimina, Christum secuta est, inclyta tenens regna celestia. Sequentia sancti Euangelii secundum Lucam, ut in editis in prima missa. Offertorium. Letamini. Secreta. Munera. Communio. Iustorum anime. Postcommunio. Presta nobis, etc.



MISSA IN NATALI CONFESSORIS.

Sacerdotes, etc. Oratio. Da, quesumus. Lectio Epistole eadem que in communi doctorum. Graduale. Ecce sacerdos. Alleluia. Inueni Dauid. Euangelium secunde misse. Offertorium prime misse editarum. Secreta. Sacris altaribus, Domine, hostias superpositas, quesumus, ut sanctus tuus N. pontifex atque confessor in salutem nobis prouenire deposcat.  Communio secunde misse. Postcommunio. Beati confessoris tui N., Domine, suffragiis exoratus percepta sacramenti tui nos uirtute defende. Per.



MISSA PRO IUNIORIBUS CONFESSORIBUS, QUI NON SUNT PONTIFICES.

Introitus, et oratio de communi abbatum. Lectio libri Sapientie. Benedictio Domini, usque glorie. Graduale. Os iusti, usque gressus eius. Alleluia. Amauit. Euangelium. uigilate. Offertorium. Desiderium. Secreta. Hostias tibi, Domine, pro commemoratione sancti N. confessoris tui offerimus, quem a tui corporis unitate nulla tentatio separauit. Per. Communio et postcommunio ex editis in communi doctorum.



MISSA IN NATALI CONFESSORIS.

Statuit. Psal. Misericordias tuas in eternum, etc.  Oratio. Adesto. Epistola ut in editis in prima missa confessoris pontificis. Graduale. Inueni Dauid. Alleluia. Domine, quinque talenta. Euangelium. Homo peregre. Offertorium. ueritas. Secreta. Donis celestibus da, quesumus, Domine, libera nos mente inseruire, et munera, que deferimus, interueniente beato N. confessore tuo, medelam nobis operentur et gloriam. Per. Communio. Domine, quinque talenta. Postcommunio. Repleti alimonia celesti, quesumus, Domine, ut, intercedente beato N. confessore tuo, misericordie tue gratiam consequi mereamur. Per.



MISSA IN NATALI uIRGINIS.

Loquebar. Oratio. Presta, quesumus, omnipotens Deus, ut beate N. martyris tue solemnia recensentes  meritis ipsius protegamur et precibus. Per. Epistola. Fratres, qui gloriatur. Graduale. Dilexisti. Alleluia. Diffusa. Euangelium. Simile. Offertorium. Offerentur regi. Secreta. uota populi tui, quesumus, Domine, propitiatus intende, et cuius nos tribuis solemnia celebrare, fac gaudere suffragiis. Per. Communio. Quinque prudentes. Postcommunio. Supplices te rogamus, omnipotens Deus, ut interueniente beata N. martyre tua, et tua in nobis dona multiplices, et tempora nostra disponas. Per.



ALIA MISSA DE uIRGINIBUS.

Introitus, psalmus et oratio, ut in editis in prima unius uirginis. Lectio libri Sapientie. Sapientia uincit malitiam, usque disciplina Dei. Graduale. Specie tua. Alleluia. O quam pulchra est casta generatio  cum claritate. Euangelium ut in editis unius martyris non uirginis. Offertorium. Filie regum. Secreta, communio et postcommunio, ut in editis in secunda unius uirginis.



MISSA IN DIE DEPOSITIONIS.

Rogamus te, Domine Deus noster, ut suscipias animam huius defuncti, pro quo sanguinem tuum fudisti. Recordare, Domine, quia puluis sumus, et homo sicut fenum, et flos agri. Psal. Et sicut in Adam omnes moriuntur, ita et in Christo omnes uiuificabuntur. Oratio. Deus, cui proprium est misereri, etc. Lectio Epistole beati Pauli apostoli ad Thessalonicenses. Fratres, de temporibus et momentis, etc. usque mortuus est pro nobis. Graduale. Qui  Lazarum resuscitasti a monumento fetidum, tu ei, Domine, dona requiem et locum indulgentie Requiem eternam dona ei, Domine, et lux perpetua luceat ei. Tractus. Absolue, Domine, etc. Sequentia sancti Euangelii secundum Ioannem. In illo tempore: Dixit iehsu discipulis suis. Nemo potest uenire, usque pro mundi uita. Offertorium. Subuenite, sancti Dei. Secreta. Propitiare, Domine. Prefatio. Aeterne Deus, qui benignitate gratuita peccatoribus largiens ueniam, preparasti mortuis uitam, ne diutius seueritas teneret in pena, quos misericordia liberasset ex culpa. Tibi ergo supplices preces effundimus, tibi famuli tui corpus et animam commendamus, ut receptus inter agmina beatorum, loca nesciat infernorum. Nihil illi noceat, Domine, quidquid  attrahente carnis fragilitate commisit, aut quod humane cupiditatis consuetudine pregrauatus actu, uerbo uel cogitatione peccauit, sed secutus uestigia Saluatoris potiatur infinita dulcedine, et presentia ueritatis redemptionem quoque corporis sui commonitus fiducialiter exspectare, quidquid habuit prius in fide, consequatur in munere. Per Christum Dominum nostrum. Communio, ut in editis. Postcommunio, ut in die obitus.



ALIA MISSA PRO DEFUNCTIS.

Requiem, etc. Oratio. Adesto, Domine, quesumus, animabus famulorum famularumque tuarum, quibus in depositionis sue die officium commemorationis impendimus, ut si qua eis secularis macula inhesit, aut uitium mundiale infecit, dono tue pietatis indulgeas  et abstergas. Per. Secreta. Hec munera, quesumus, Domine, que tibi pro animabus famulorum famularumque tuarum offerimus, quorum obitus sui diem commemoramus, placatus intende, ut remediis purgate celestibus in tua pietate requiescant. Ad communionem. Propitiare, Domine, supplicationibus nostris et animas famulorum famularumque tuarum in gremio patriarche nostri Abrahe collocare dignare, ut resurrectionis diem cum refrigerio tue beatitudinis exspectent. Per.



ALIA MISSA PRO DEFUNCTIS.

Oratio. Quesumus, Domine, ut in editis. Secreta. Adesto, quesumus, Domine, supplicationibus nostris, et hanc oblationem, quam tibi offerimus ob diem depositionis pro animabus famulorum famularumque  tuarum placatus ac benignus assume. Per. Ad communionem. Oratio. Omnipotens sempiterne Deus, collocare dignare animas famulorum famularumque tuarum quorum diem obitus sui commemoramus, in sinu Abrahe, Isaac et Iacob, ut cum dies agnitionis tue aduenerit, inter sanctos et electos tuos eos resuscitari precipias. Per. Alia oratio. Deus cui soli adiacet medecinam prestare post mortem, tribue, quesumus, ut anime famulorum famularumque tuarum terrenis exute contagiis in tui redemptionis munere glorientur. Per.



MISSA IN ANNIuERSARIO.

Oratio. Deus indulgentiarum, etc., usque ad communionem. Postcommunio. Suscipe, Domine, preces nostras pro animabus famulorum famularumque  tuarum, quorum diem anniuersarium hodie celebramus, ut si que eis macule de terrenis contagiis adheserunt, remissionis tue misericordia deleantur. Per.



ALIA MISSA IN ANNIuERSARIO.

Oratio. Presta, quesumus. Secreta. Munera, Domine, oblata sanctifica, et animabus famulorum famularumque tuarum a peccatorum suorum maculis emunda et perpetue uite fac eas esse participes. Per. Postcommunio. Inclina, Domine, precibus nostris aures tue pietatis, et animabus famulorum famularumque tuarum, quorum anniuersarium hodie commemoramus, remissionem omnium tribue peccatorum, ut usque ad resurrectionis  diem in lucis amenitate requiescant. Per.



MISSA PRO EPISCOPIS ET CLERICIS.

Oratio. Concede, quesumus, omnipotens Deus, animabus famulorum tuorum episcoporum, sacerdotum et diaconorum, et omnium clericorum felicitatis eterne consortium, quibus donasti sacri altaris tui consequi mysterium. Secreta. Propitiare, Domine, supplicationibus nostris, et animabus famulorum tuorum episcoporum, sacerdotum, diaconorum et omnium clericorum, pro quibus tibi offerimus sacrificium laudis, ut eas sanctorum tuorum consortio sociare digneris. Per. Communio. Corporis sacri et pretiosi sanguinis tui repleti libamine, quesumus, omnipotens Deus, ut per hec sancta anime famulorum tuorum episcoporum,  sacerdotum, diaconorum et omnium clericorum eterne beatitudinis gloriam consequantur. Per.



MISSA PRO EPISCOPIS.

Oratio. Presta, quesumus, Domine, ut anima famulorum tuorum episcoporum, quos in hoc seculo commorantes sacris muneribus decorasti, in celesti sede gloriose semper exsultent. Per. Secreta. Hec oblatio, Domine, quesumus ut animas famulorum tuorum episcoporum ab omnibus uitiis conditionis humane absoluat. Per. Postcommunio. Presta, quesumus, omnipotens Deus, ut animas famulorum tuorum episcoporum in congregatione iustorum eterne beatitudinis iubeas esse consortes. Per.



MISSA PRO SACERDOTE.


Oratio. Deus, qui inter apostolicos, etc. Secreta. Suscipe, quesumus, Domine, pro animabus famulorum tuorum sacerdotum, quas offerimus, hostias, ut quibus in hoc seculo sacerdotale donasti mysterium, dones et premium. Postcommunio. Propitiare, Domine, supplicationibus nostris et animas famulorum tuorum sacerdotum in uiuorum regione eternis gaudiis sociare digneris. Per.



MISSA PRO DIACONIBUS.

Oratio. Adesto, Domine, supplicationibus nostris, et anime famulorum tuorum diaconorum et omnium clericorum tue propitiationis abundantiam, et indulgentiam consequantur, et lucis perpetue tribuas eis mansionem. Per. Secreta. Hostias tibi, Domine,  laudis offerimus pro animabus famulorum tuorum diaconorum et omnium clericorum, ut eos in numero fidelium tuorum lux eterna possideat. Per. Postcommunio. Omnipotens sempiterne Deus, suscipe propitius preces nostras pro animabus famulorum tuorum diaconorum et omnium clericorum, et locum lucis in sanctorum tuorum regione concede. Per.



MISSA COMMUNIS PRO DEFUNCTIS.

Oratio. Omnipotens sempiterne Deus, cui nunquam sine spe misericordie supplicatur, propitiare animabus famulorum famularumque tuarum, ut qui de hac uita in tui nominis confessione discesserunt, sanctorum tuorum numero facias aggregari.  Per. Secreta. Propitiare, Domine, quesumus, animabus famulorum famularumque tuarum, pro quibus tibi placationis hostias offerimus, ut quia in hac uita cum fide manserunt catholica, in futura eis retributio condonetur eterna. Per. Postcommunio. Presta, quesumus, omnipotens Deus, ut animas famulorum famularumque tuarum ab angelis lucis susceptas in preparata habitacula deduci facias beatorum. Per.



MISSA PRO CONGREGATIONE.

Oratio. Deus uenie largitor, etc. Ad communionem. Deus, uita uiuentium, spes morientium, salus omnium in te sperantium, presta propitius ut anime nostre congregationis ab huius mortalitatis tenebris absolute, beata Maria semper uirgine intercedente,  in perpetua cum omnibus sanctis tuis luce letentur. Per.



MISSA PRO EO QUI PRAEuENTUS MORTE PeNITENTIAM ACCIPERE uOLUIT, ET NON POTUIT.

Oratio. Omnipotens sempiterne Deus, in cuius humana conditio potestate consistit, animas famulorum famularumque tuarum ab omnibus, quesumus, absolue peccatis, et penitentie fructum, quem uoluntas eorum optauit, preuenti mortalitate non perdant. Per. Secreta. Statisfaciat tibi, Domine, pro animabus famulorum famularumque tuarum sacrificii presentis oblatio, ut peccatorum ueniam, quam quesiuerunt, inueniant, et quod officio lingue implere non potuerunt, desiderate penitentie compensatione percipiant. Per. Ad communionem.  Deus, a quo speratur humani commodi omne quod bonum est, tribue, per hec sancta que sumpsimus, ut, sicut animabus famulorum famularumque tuarum penitentie fructum uelle donasti, sic indulgentiam tribuas miseratus optatam. Per.



MISSA GENERALIS.

Oratio. Sanctorum tuorum intercessionibus, quesumus, Domine, gratia tua nos protege, et famulis et famulabus tuis, quorum commemorationem agimus, et quorum eleemosynas recepimus, seu etiam iis qui nobis familiaritate uel consanguinitate iuncti sunt, misericordiam tuam ubique pretende, ut ab in pugnationibus defensi tua opitulatione saluentur, et animas famulorum famularumque tuarum, omnium  uidelicet fidelium catholicorum orthodoxorum, quorum commemorationem agimus, et quorum corpora in hoc et in cunctis cemeteriis fidelium requiescunt, et quorum nomina super sanctum altare tuum scripta adesse uidentur, electorum tuorum iungere digneris consortio. Per. Secreta. Propitiare, Domine, supplicationibus nostris, et has oblationes, quas pro incolumitate famulorum famularumque tuarum, et pro animabus omnium fidelium defunctorum orthodoxorum, et quorum nomina super sanctum altare tuum scripta adesse uidentur, nomini tuo consecrandas, deferimus, benignus assume, ut sacrificii presentis oblatio ad refrigerium animarum eorum te miserante proueniat. Per. Ad communionem. Purificet nos, quesumus, Domine,  diuini sacramenti perceptio, et gloriosa sanctorum tuorum oratio, et animabus famulorum famularumque tuarum, quorum commemorationem agimus,  remissionem cunctorum tribue peccatorum. Per.



MISSA COMMUNIS uIuORUM ET MORTUORUM.

Oratio. Pietate tua, quesumus, Domine, nostrorum solue uincula omnium delictorum, et intercedente beata et gloriosa semper uirgine Dei genitrice Maria, cum omnibus sanctis tuis, domnum apostolicum, pontifices, priores et abbates nostros, et omnes congregationes illis commissas, reges et principes nostros, et omnem populum Christianum, et nos famulos tuos atque loca nostra in omni sanctitate custodi, omnesque consanguinitate, affinitate atque familiaritate nobis coniunctos a uitiis purga, uirtutibus illustra, pacem et salutem nobis tribue, hostes uisibiles et inuisibiles remoue, carnalia desideria repelle, erem salubrem indulge, a mala et improuisa  morte nos eripe, inimicis nostris caritatem largire, et omnibus fidelibus uiuis et defunctis in terra uiuentium uitam eternam concede. Per. Secreta. Deus, qui singularis corporis hostia totius mundi soluisti delicta, hac oblatione placatus maculas scelerum nostrorum absterge, et omnium Christianorum fidelium uiuorum et mortuorum peccata dimitte, eisque premia eterna concede, Saluator mundi. Ad communionem. Sumpta, quesumus, Domine, celestia sacramenta omnia crimina nostra detergant, omnemque prauitatem et infirmitatem, seu etiam hosticam rabiem, atque subitaneam mortem, meritis beate Marie semper uirginis, et omnium sanctorum tuorum, a nobis procul repellant, et omnibus  fidelibus uiuis et defunctis prosint ad ueniam, pro quorum, quarumque tibi sunt oblata salute. Per.



MISSA PRO BENEFACTORIBUS.

Oratio. Deus, qui caritatis dona per gratiam sancti Spiritus tuorum cordibus fidelium infudisti, da famulis et famulabus tuis, de quibus deprecamur tuam clementiam, salutem mentis et corporis, ut te tota uirtute diligant, et que tibi sunt placita, tota dilectione perficiant. Per. Secreta. Miserere, quesumus, Domine, famulis et famulabus tuis, pro quibus hoc sacrificium laudis tue offerimus maiestati, ut per hec sancta superne benedictionis gratiam obtineant, et gloriam eterne beatitudinis acquirant. Per. Ad communionem. Diuina libantes mysteria,  quesumus, Domine, ut hec salutaria sacramenta illis proficiant ad prosperitatem et pacem, pro quorum dilectione ea tue obtulimus maiestati. Per.



INCIPIT OFFICIUM BREuIARII SECUNDUM ORDINEM EREMI SANCTAE CRUCIS FONTIS AuELLANAE.


 Dominica prima Aduentus. Ad uesperas Sabbato lectio: Ecce dies ueniunt, etc., usque in terra. R\. Missus est Gabriel. u\. Dabit ei. Hymnus, etc., usque ad totam orationem, ut in editis. Hic dimittitur usque ad octauam Epiphanie antiphona de Cruce, et dicitur hec antiphona beate Marie: Missus est Gabriel angelus ad Mariam uirginem desponsatam Ioseph. u\.  Diffusa est gratia. R\. Propterea. Oratio. Deus qui de beate, etc. Inuitatorium. Ecce ueniet rex, occurramus obuiam Saluatori nostro. Lectiones omnes huius breuiarii mire sunt breuitatis. Quatuor primi nocturni huius Dominice comprehendunt primam et secundam nostras usque ad responsum. Quod argumento est hunc codicem scriptum tempore quo monastica  disciplina exsulabat a nostro monasterio quondam sanctissimo.

R\. Primum, secundum et tertium primi nocturni eadem, que in editis nostris. Quartum: Aue, Maria gratia plena, usque dixit ei.

R\. Primum secundi nocturni est secundum editorum. Secundum uero: Audite uerbum Domini, omnes gentes, etc., usque clamate. Tertium. Ecce uirgo, etc., usque in eternum. Quartum: Alieni non transibunt, usque et condenso.

Reliqua responsoria alia etiam sunt a nostris, que non referuntur, ne nimis concrescat uolumen. Post antiphonam ad Benedictus habetur, antiphona uirginis. Aue, Maria, gratia plena, Dominus tecum, benedicta tu in mulieribus, alleluia. u\. Diffusa. Oratio, Deus,  qui de beate Marie.

Ad primam, antiphona. Alleluia. Ista lectio dicitur omnibus diebus Dominicis et festiuis usque ad Natiuitatem, et a Septuagesima usque ad Pascha. Domine, miserere nostri, etc.

Ad sextam: Conscientias nostras, etc. Ad nonam, oratio. Propitius esto, Domine, omnibus exspectantibus te in ueritate, ut in aduentu Filii tui Domini nostri placitis tibi actibus presentemur. Per. Cetera infra hebdomadam sunt ritus a nostro diuersi, que longum esset exscribere.

Dominica secunda inuitatorium. Surgite, uigilemus, uenite, adoremus, quia nescimus horam, quando ueniet Dominus.

Inuitatorium tertie Dominice. Ecce ueniet Rex, etc.

 Quarte autem inuitatorium. Ecce aduenit plenitudo temporis in quo misit Deus Filium suum natum de uirgine, factum sub lege.



IN uIGILIA NATIuITATIS DOMINI.

Antiphone, ut in editis; psalmi uero: Laudate, pueri. Qui confidunt. In conuertendo. Memento. Lectio. Propter hoc sciet populus meus nomen meum in die illa, quia ego ipse, qui loquebar, ecce adsum. R\. uerbum caro factum est, et habitauit in nobis. Et uidimus gloriam eius, gloriam quasi Unigeniti a Patre, plenum gratie et ueritatis. u\. In principio erat uerbum, et uerbum erat apud Deum. Et Deus erat uerbum. Et uidimus. Gloria.


Hymnus.



    Deus redemptor gentium,
Ostende partum uirginis
Miretur omne seculum,
Talis decet partus Dominum

   Non ex uirili semine
Sed mystico spiramine.
uerbum Dei factum caro
Fructusque uentris floruit.

   Aluus tumescit uirginis,
Claustrum pudoris permanet,
uexilla uirtutum micant,
uersatur in templo Deus.

   Procedens de thalamo suo,
Pudoris aula regia,
Gemine gigas substantie
 Alacris ut currat uiam.

   Egressus eius a Patre,
Regressus eius ad Patrem,
Excursus usque ad inferos,
Recursus ad sedem Dei.

   Aequalis eterno Patri
Carnis tropeo attingere,
Infirma nostri corporis
uirtute firmans perpeti.

   Presepe iam fulget tuum,
Lumenque nos spirat nouum,
Quod nulla nos interpolet,
Fideque iugi luceat.
   Laus honor, etc.

u\. Tecum principium in die uirtutis tue. Antiphona  ad Magnificat et oratio ut in editis. Ad honorem sancte Marie antiphona. Ecce Maria genuit, etc., usque mundi, cum alleluia. Post finitas laudes sequens rubrica: Hec antiphona dicatur ad laudes ad honorem sancte Marie usque ad octauam Epiphanie. Antiphona. uirgo uerbo concepit, uirgo permansit, uirgo peperit Regem omnium regum. Post uesperas diei Natiuitatis Domini hec habentur. Hec antiphona dicitur usque ad octauam Epiphanie. Nesciens Mater uirgo uirum peperit sine dolore. Saluatorem seculorum ipsum regem angelorum sola uirgo lactabat ubere de celo pleno.



IN uIGILIA EPIPHANIAE.

Inter precipua que ponuntur in officio huius diei hec sunt. Ad Magnificat antiphona. Christo datus  est principatus et honor regni; omnis populus, tribus et lingue seruient ei in eternum. Alleluia.

Oratio. Corda nostra, quesumus, Domine, uenture festiuitatis splendor illuminet, quo mundi huius tenebris carere ualeamus, et peruenire ad patriam claritatis eterne. Per eumdem.

In die ipso Epiphanie ad sextam ponitur hec oratio.

Deus illuminator omnium gentium, da populis tuis perpetua pace gaudere, et illud lumen splendidum infunde cordibus nostris, quod trium magorum mentibus aspirasti. Per Dominum nostrum.

Ad nonam oratio. Deus, qui hunc diem electionis gentium primitus consecrasti, et per luminis tui  stellam manifestum te nobis ostendisti, tribue, quesumus, ut noua celorum mirabilis claritas in nostris semper oriatur.

Pro oratione secundi nocturni infra octauam habetur sequens oratio.

Presta, quesumus, omnipotens Deus, ut Saluatoris mundi stella duce manifestata natiuitas mentibus nostris reueletur semper et crescat. Per eumdem.



DOMINICA PRIMA POST OCTAuAM EPIPHANIAE.

Post lectionem, etc., usque ad symbolum apostolorum inclusiue, ut in editis hec sequuntur: Confitemini Domino, quoniam bonus. R\. Quoniam in seculum misericordia eius.

Confessio. Confiteor Deo et omnibus sanctis et uobis, Patres, mea culpa, quia peccaui nimis per  superbiam in cogitatione, suggestione, consensu, uerbis et opere. Deprecor uos, orate, pro misero peccatore.

Absolutio. Misereatur uestri omnipotens Deus, et dimittat uobis omnia peccata uestra preterita, presentia et futura, liberet uos ab omni malo, conseruet et confirmet et corroboret uos in omni opere bono, et perducat uos ad uitam eternam. Amen.

Capitulum. Conuerte nos, Deus salutaris noster. Et auerte iram tuam a nobis. Dignare, Domine, die isto. Sine peccato nos custodire. Fiat, Domine, misericordia tua super nos. Sicut sperauimus in te. Sacerdotes tui induantur iustitiam. Et sancti tui exsultent. Mitte eis, Domine, auxilium de sancto. Et de Sion tuere eos. Domine, exaudi orationem  meam. Et clamor meus ad te ueniat. Symbolum. Quicunque uult saluus esse. Capitulum. Benedicat nos Deus, Deus noster, benedicat nos Deus, et metuant eum omnes fines terre. Dominus uobiscum. Et cum spiritu tuo. Oratio eadem que habetur in editis in festo Trinitatis.

Post lectionem: Sancta Maria, legitur hec rubrica: Priuatis diebus dicatur hic ter: Deus in adiutorium meum intende, cum Gloria.

Ad completorium omnia, ut in editis, usque qui fecit celum et terram. Capitulum. Confitemini Domino quoniam bonus. Quoniam in seculum misericordia eius. Confessio et absolutio ut supra. Conuerte nos Deus, etc., usque ad symbolum. Capitulum. Benedictus es, Domine patrum nostrorum. Et laudabilis  et gloriosus in secula. Benedicamus Patrem et Filium cum sancto Spiritu. Laudemus et superexaltemus eum in secula. Benedictus es in firmamento celi. Et laudabilis et gloriosus in secula. Benedicat nos omnipotens Deus. Amen. Dignare, Domine, nocte ista. Sine peccato nos custodire. Fiat, Domine, misericordia tua super nos. Sicut sperauimus in te. Sacerdotes tui induantur iustitiam. Et sancti tui exsultent. Mitte eis, Domine, auxilium de sancto. Et de Sion tuere eos. Domine, exaudi orationem meam. Et clamor meus ad te ueniat. Domine Deus uirtutum, conuerte nos. Et ostende faciem tuam, et salui erimus.

Oratio. uisita, etc., postquam sequuntur alie due.

 Illumina, quesumus, Domine, tenebras nostras, et totius noctis insidias tuo a nobis repelle propitius auxilio.

ueritas tua, quesumus, Domine, semper maneat in cordibus nostris, et per uirtutem sancte crucis omnis falsitas inimici destruatur. Per.

Post Laudes ferie secunde post primam Dominicam supradictam leguntur infra scripta. Hec capitula dicantur omni tempore diebus ferialibus ad laudes, ad tertiam, et ad uesperum, cum Miserere mei, Deus. Ad uigilias uero ad sextam, et nonam dicuntur sine Miserere mei, Deus. Kyrie eleison, Christe, eleison, Kyrie eleison. Pater noster. Et ne nos. Capitulum. Ego dixi: Domine, miserere mei. Sana animam meam, quia peccaui tibi. Conuertere, Domine, aliquantulum. Et deprecare super seruos tuos.  Fiat, Domine, misericordia tua super nos. Sicut sperauimus in te. Sacerdotes tui induantur iustitiam. Et sancti tui exsultent. Mitte eis, Domine, auxilium de sancto. Et de Sion tuere eos. Domine, exaudi orationem meam. Et clamor meus ad te ueniat. Psal. Miserere. Capitulum. Domine Deus uirtutum, conuerte nos. Ostende faciem tuam, et salui erimus. Dominus uobiscum. Et cum.

Oratio. Matutina supplicum uota, Domine, propitius intuere, et occulta cordis nostri remedio tue clarifica pietatis, ut desideria tenebrosa non teneant, quos lux celestis gratie reparauit iehsu Christus Filius, etc.

Suffragia sanctorum, que dicuntur omni tempore exceptis festis Natiuitatis Domini, Resurrectionis,  Ascensionis, et Pentecostes et octauis earum. Antiphona de cruce. Nos autem gloriari oportet in cruce Domini nostri Iesu Christi. Omnis terra, etc.

Oratio. Adesto nobis, quesumus, Domine, et quos sancte crucis letari facis honore, eius quoque perpetuis defende subsidiis. Per.

Antiphona de beata Maria. Mater et innupta uirgo gloriosa, Regina mundi, intercede pro nobis ad Dominum Deum nostrum. Diffusa, etc. Oratio Famulorum.

Antiphona de sancto Micheli. Michel archangele, ueni in adiutorium populi Dei. In conspectu angelorum. Oratio. Deus qui miro ordine.

Antiphona de sancto Benedicto. Fuit uir uite uenerabilis gratia Benedictus et nomine. Os iusti. Oratio.  Intercessio.

Antiphona de sancto Ioanne Baptista. Inter natos mulierum non surrexit maior Ioanne Baptista. Iustus ut palma. Oratio. Beati Ioannis Baptiste nos, quesumus, Domine, preclara comitetur oratio, quem uenturum esse predixit, poscat nobis fauere placatum Christum Dominum nostrum.

Antiphona. Petrus, etc. Oratio. Presta, quesumus, omnipotens Deus, ut nullis nos permittas perturbationibus concuti, quos in apostolice confessionis petra solidasti. Per.

Antiphona et oratio de pace, ut in editis.

Antiphona de omnibus sanctis. Iusti fulgebunt sicut sol in regno Patris mei, dicit Dominus. Mirabilis  Deus. In sanctis eius. Oratio. Deus, qui nos concedis beate Marie semper uirginis, et omnium sanctorum tuorum commemorationem agere, da nobis in eterna beatitudine de eorum societate gaudere. Per.

Ad tertiam ponitur sequens oratio. Porrige dexteram tuam, quesumus, Domine, plebi tue misericordiam postulanti per quam et errores declinet humanos, et solatia uite immortalis accipiat, et sempiterna gaudia comprehendat. Per.

Ad sextam oratio. Exaudi nos, Deus salutaris noster, et dies nostros in tua pace dispone, ut a cunctis perturbationibus liberati tranquilla tibi serui tute famulemur. Per.

Ad nonam oratio. Da, quesumus, Domine,  populo tuo Spiritum ueritatis et pacis, ut te et tota mente cognoscat, et que tibi sunt placita, toto corde sectetur.

Ad uesperas oratio. Oriatur, Domine, nascentibus tenebris, aurora iustitie in cordibus nostris, ut peracto die suppliciter gratias agentes, etiam mane dignanter respicias uota soluentes. Per.

Supradicta suffragia ad laudes dicuntur. Ad uesperum autem dicuntur sequentia omni tempore tam diebus ferialibus quam festiuis.

Antiphona. Salua nos, Christe Saluator, per uirtutem sancte crucis. Qui saluasti Petrum in mari, miserere nobis. Omnis terra. Oratio. Perpetua nos, etc.

Antiphona. Sancta Maria Dei uirgo, semper intercede  pro nobis ad Dominum Deum nostrum. Diffusa. Oratio. Concede, misericors Deus, fragilitati nostre, etc.

Antiphona. Michel, etc. Oratio. Perpetuum nobis, Domine, tue miserationis presta subsidium, quibus et angelica prestitisti suffragia non deesse. Per.

Suffragia S. P. Benedicti, ut in editis.

Antiphona et uersiculus pro sancto Ioanne Baptista, ut in laudibus.

Oratio. Omnipotens sempiterne Deus, da cordibus illam tuarum rectitudinem semitarum, quam beatus Ioannes Baptista in deserto uox clamantis edocuit. Per.

Antiphona. Gloriosi principes. Oratio. Apostolicis  nos, quesumus, Domine, beatorum Petri et Pauli attolle presidiis, ut quanto fragiliores sumus, tanto ualidioribus auxiliis foueamur. Per.

Antiphona pro pace, ut in laudibus.

Antiphona. Sancti Dei omnes, orare et intercedere dignemini pro nostra omniumque salute. Letamini in Domino. Oratio. Omnipotens Deus, nos famulos tuos dextera potentie tue a cunctis protege periculis, et, beata Maria semper uirgine intercedente cum omnibus sanctis tuis, fac nos presenti gaudere prosperitate et eterna. Per Dominum.



FERIA QUARTA IN CAPITE IEIUNII.

Pro benedictione cinerum legitur tantum oratio Deus, qui non mortem, etc. Postea sequitur hec rubrica.  Tunc aspergantur aqua sancta, incensari non debent. Mox sacerdos incipiat ponere cinerem supra singulorum fratrum capita in modum crucis dicendo: Recordare, homo, etc. Et ille qui accipit, dicat: Huius cineris aspersio sit mihi, Domine, ad remedium salutare.

Post laudes ferie quarte maioris hebdomade habentur sequentia. Hic exstinguuntur omnia lumina. Ad Benedictus antiphona. Traditor. His dictis uadant duo ante altare, et dicant sonora uoce: Kyrie eleison, Christe eleison. Domine, miserere. Et similiter respondeant ceteri alii; et qui sunt ante altare dicant: Christus Deus factus est obediens usque ad mortem. Ceteri respondeant: Kyrie eleison, Christe eleison, Domine, miserere. Et illi ante altare dicant: Iesu  Domine qui passurus aduenisti propter nos. Et ceteri respondeant: Kyrie eleison. Christe eleison, Domine. Et illi. Qui prophetice promisisti: ero mors tua, o mors. Et ceteri: Kyrie eleison, Christe eleison, Domine, miserere. Et illi: uita in ligno moritur, et mors morte euacuatur. Et ceteri: Kyrie eleison, Christe eleison, Domine. Et illi: Christus Dominus factus est obediens usque ad mortem. Et ceteri: Mortem autem crucis. Pater noster. Capitulum. Ego dixi: Domine, sana. Conuertere, Domine. Et deprecare. Fiat, Domine. Sicut sperauimus in te. Sacerdotes. Et sancti. Mitte eis, Domine. Et de Sion. Domine, exaudi. Et clamor. Psal. Miserere. Capitulum. Domine Deus uirtutum. Et ostende, sine Dominus uobiscum. Sed sub silentio dicitur. Oremus.  Respice, quesumus, Domine.

He preces recitantur post tertiam, uesperas et laudes trium dierum hebdomade maioris, uidelicet feria quinta, in Parasceue, et in Sabbato sancto. Post antiphonam ad Benedictus laudum Sabbati sancti hec habentur: Hic dicatur: Kyrie eleison, et uersus, et capitulam et oratio, ut in laudibus cene Domini. Prima uero, tertia, sexta et nona sicut eadem die. In hac die ante horam tertiam discooperiantur cruces et tabule, que per totam Passionem fuerant uelate. Et inter tertiam, et sextam horam altare honorifice exornetur. Ad uesperum antiphona, et dicitur hec antiphona ad uesperum per totam hebdomadam usque in sabbatum. Crucifixus surrexit tertia die de sepulcro, alleluia, alleluia. Psal. Laudate, pueri. Psal. Laudate,  omnes gentes. Psal. Ecce quam bonum! Psal. Lauda, Ierusalem. Lectio. Si consurrexistis. R\. Angelus Domini. u\. Iesum queritis. Hymnus. Ad cenam. u\. Pascha nostra immolatus est Christus. Ad Magnificat antiphona. uespere autem.

Oratio. Deus qui hanc sacratissimam noctem gloria Dominice resurrectionis illustras, conserua in noua familie tue progenie adoptionis spiritum, qui dedisti, ut corpore et mente renouati puram tibi exhibeant seruitutem. Per eumdem.

Antiphona de cruce usque ad octauam. Crucifixum in carne laudemus, et sepultum propter nos glorificemus. Resurgentem de morte, uenite, adoremus, alleluia, alleluia, alleluia.

 Antiphona sancte Marie usque in octauam Pentecostes. Regina celi. Diffusa est. Propterea.

Oratio. Deus, qui uiolate nature per uirginale decus adhibes medicinam, fac nos beate Marie semper uirginis precibus et fermentum concepte prauitatis penitus abiicere, et in nouitatis azyma de uetustate transire. Per.



DOMINICA RESURRECTIONIS.

Incipiunt uigilie more canonicorum, scilicet: Domine, labia mea aperies.

Ad sextam huius diei habetur sequens oratio. Presta, quesumus, omnipotens Deus, ut qui resurrectionis Dominice solemnia colimus, ereptionis nostre suscipere letitiam mereamur. Per.

Ad Magnificat antiphona. Post passionem Domini  factus est conuentus, quia non est inuentum corpus in monumento, lapis sustinuit perpetuam uitam, monumentum reddidit celestem margaritam, alleluia.

Per totum officium de Tempore nichil reperitur in codice animaduersione dignum, preterquam quod officium de Trinitate ponitur post Dominicam XXIu Pentecostes.



IN NATALI SANCTI ANDREAE APOSTOLI.

Inuitatorium. Christum regem adoremus Dominum, qui martyrio crucis beatum glorificauit apostolum.


Hymnus ad matutinum.


Andree festum colitur,
Lux clara piis oritur,
Per quem tenebras deserunt
 Ad uerum lumen redeunt,

   Egeas in apostolum
Minaci frendet spiritu,
Per quem Achaie populum
Cernit ire post Dominum.

Nescit minas pauescere,
Nequit tormentis cedere
Flammantis ardor fidei
Non sentit uim supplicii.

   Crucis uinctus patibulo
Letus pendebat biduo.
In ipsa morte positus
uite manat eloquium.

   Luce delapsa celitus
 Repente circumfunditur,
Qui sic obire meruit,
Lucis Auctorem petiit.

   Sit Patri laus ingenito,
Sit Decus Unigenito,
Sit utriusque parili
Maiestas summa flamini. Amen


Hymnus ad uesperas.


   Captator olim piscium,
Iam nunc piscator hominum
Tuis Andreas retibus
Mundi nos rape fluctibus

   Germanus Petri corpore
Nec mortis dispar ordine
Quos una caro genuit
 Crux celo fratres edidit.

   O germen uere nobile
O par corona glorie
Ecclesie Patres pii
Crucis sunt eque filii.

   Ad Iesum fratri preuius
Iudex uite strenuus
Et nobis esto miseris
Beati dux itineris.
   Sit Patri laus ingenito, etc.



IN NATALI SANCTI AMBROSII CONFESSORIS.

Oratio. Omnipotens sempiterne Deus, qui per os beati pontificis Ambrosii eloquiorum tuorum nobis abdita reserasti, concede nobis aurem pectoris eius accommodare doctrinis, ut ad illam eius interuentu  peruenire patriam mereamur, quam ipse totis desideriis anhelauit. Per.



IN NATALI SANCTI ZENONIS.

Oratio. Deus, qui hunc diem uenerabilem in beati Zenonis confessoris tui atque pontificis deuotione celebrare concedis, conserua in nobis misericordiam tuam, et precibus nostris pius et clemens adesse dignare, ut sicut beato Zenoni sacerdoti gratiam tribuisti, ita et nobis largiri digneris Per.



IN NATALI SANCTI SYRI.

Oratio. Deus, qui es tuorum antistitum potentissimus illustrator, tribue, quesumus, ut, beatissimi sacerdotis et confessoris tui Syri magnificis exemplis informati, seculi huius caliginem sine periculo transeamus. Per.



IN PURIFICATIONE BEATAE MARIAE uIRGINIS.


Ad uesperum. Antiphona. Tecum principium. Psal. Dixit Dominus. Antiphona. Redemptionem. Psal. Confitebor. Antiphona. Exortum est. Psal. Beatus uir. Antiphona. De fructu. Psal. Memento.

Oratio. Perfice in nobis, quesumus, Domine, gratiam tuam quam iusti Simeonis implesti, ut sicut ille mortem non uidit, priusquam Christum Dominum uidere mereretur, ita et nos uitam obtineamus eternam. Per.

Post tertiam huius diei leguntur sequentia pro benedictione candelarum. Post hec benedicantur candele, et dicat sacerdos sonora uoce: Dominus uobiscum. Exaudi, etc.

Oratio. Omnipotens sempiterne Deus, qui per  uerbum tuum, lumen uidelicet uerum, illuminas omnem hominem uenientem in hunc mundum, tue uisitationis gratia inexstinguibiliter corda nostra perlustra, et has candelas luci uisibili aptas celesti benedictione + sanctifica, ut ob reuerentiam presentis solemnitatis et memoriam beate Marie semper uirginis Filium ac Dominum suum auctorem et obseruatorem legis in templo offerentis a famulis tuis oblate fuerint ac nomini tuo deuote dedicate, offerentes eas tue benedictionis semper possideant claritatem. Per eumdem.

Alia oratio. Omnipotens sempiterne Deus, qui hodierna die, ut in editis.

Alia oratio. Benedic +, Domine Iesu Christe, hanc  creaturam cere supplicationibus nostris, et infunde ei per crucis sancte tue uirtutem benedictionem + celestem, ut qui eam ad repellendas tenebras humano generi tribuisti, taliter signaculo crucis tue fortitudinem et benedictionem accipiat, ut in quibuscunque locis accensa siue posita fuerit, discedat et contremiscat diabolus, et fugiat pauidus cum omnibus ministris suis de habitationibus illis, nec presumat amplius inquietare uel illudere seruientes Deo. Proinde supplices, te, quesumus, Domine, ut emittas sanctum angelum tuum Raphelem, qui euulsit et repulsit a Sara et Tobia demonem mortiferum infestantem, ut conterat illum et perdat de cunctis habitationibus colentium Dominum, de basilicis, de domibus, de angulis, de lectis, de refecto  riis, et de uniuersis locis in quibus Deo famulantes habitant, requiescunt, dormiunt, uigilant, ambulant et consistunt. Nec ualeat amplius inquietare, uel pauores immittere super illos quos sancti chrismatis tui unctione fecisti esse munitos. Benedico + te, cera, in nomine Domini nostri Iesu Christi et sancte Trinitatis, ut sis exterminatio diaboli et omnium contubernalium eius. Per eumdem Dominum nostrum, qui uiuit et regnat.

Tunc aspergantur aqua benedicta et incensentur, et decantetur antiphona: Lumen ad reuelationem gentium, etc., excepto cantico: Nunc dimittis, cuius loco dicitur: Deus misereatur.

Oratio ad sextam. Beate Marie semper uirginis, quesumus, Domine, adsit nobis ubique oratio, et  quam deuoto plebs tua ueneratur obsequio, suflragari sibi pio experiatur auxilio. Per.

Oratio ad nonam. Adiuuet nos, quesumus, Domine, sancte Marie semper uirginis intercessio ueneranda, et a peccatorum uinculis absolutos in tua faciat pace gaudere. Per.



IN NATALI SANCTI BLASII EPISCOPI ET MARTYRIS.

Oratio. Deus, qui beatum Blasium martyrem tuum atque pontificem pontificatus officio et fidei munere sublimasti, tribue supplicibus tuis, ut quidquid peccati contagione contractum est in nobis, ipso intercedente soluatur. Per.



IN NATALI SANCTI GREGORII PAPAE ET CONFESSORIS.

Oratio. Deus, qui per beatum Gregorium confessorem tuum atque pontificem celestis eloquii nobis  dulcedinem propinasti, familie tue concede propitius et seruare quod docuit, et subsequi quo processit.



IN NATALI SANCTI BENEDICTI.


Hymnus.


   Gemma celestis pretiosa,
Regis norma iustorum,
uia monachorum,
Nos ab immundi
Benedicte, mundi
Subtrahe ceno.

   Tu solum spernens,
Cor in astra figens,
Cogis heredes
 Fieri parentes,
uas Deo plenum
Reparare fructum
Promeruisti.

   Magnus in paruis,
Eremita imberbis
uincis etatem,
Superas laborem
Arcta districte
Rudimenta uite
Feruidus imples.

   Strage saxorum
Puerum peremptum
Mox ut orasti,
Preces suscitasti,
 Spiritus carni,
Caro sanitati
Redditur eque.

   Iure sub blande
Specie columbe
Nesciam fellis
Animam sororis
Summa stellati
Penetrare celi
Culmina cernis.

   Ipse post clarum
Referens triumphum
Celsa deuicto
Petis astra mundo,
Luce flammantem
 Radiante callem
Pallia sternunt.

   Laus honor Patri,
Parilique Proli
Una maiestas,
Eadem potestas,
Cum quibus sanctus
Simul implet omnem
Spiritus orbem. Amen.

Hymni ad nocturnum et ad laudes iidem qui in officio paruo beati Benedicti.

Oratio. Omnipotens sempiterne Deus, qui per gloriosa beati Benedicti abbatis exempla humilitatis triumphale nobis iter ostendisti, da, quesumus, ut uiam tibi placite obedientie, per quam ille uenerabilis  Pater illesus antecedebat, nos preclaris eius meritis adiuti sine errore subsequamur. Per.

Oratio ad sextam. Sancti Benedicti confessoris tui atque abbatis nos, Domine, supplicationibus tribue foueri, ut cuius uenerabilem solemnitatem obsequiis celebramus, eius intercessionibus et meritis commendemur. Per.

Oratio ad nonam. Deus, qui nos beati Benedicti confessoris tui uoluisti magisteriis erudiri, eius meritis dignare nos ab omni inimici fraude protegi. Per.



IN INuENTIONE SANCTAE CRUCIS.


Hymnus ad uesperum.


   Crux mundi salus perditi
Perempti uita seculi,
 Quam uicta tremunt tartara,
Celi uerentur agmina.

   In te dum uita moritur,
Mortis catena soluitur,
Aegypti iugo liberi
uere sunt lucis filii.

   Te ponit Iudex omnium,
Cum iudicatur solium
Iam tunc hedos ab ouibus
Segregat in latronibus.

   Tu mundi ludis principem
Dum punis impassibilem,
Reos offerre solita,
Que nunc das, aufert spolia.

   In te mactatur uictima
 Que mundi purgat crimina.
Tibi talentum creditur,
Ade quod soluit debitum.

   Nos uite signo protege,
Quo rex triumphat glorie.
Per te ad regnum perueha
Quos seruitute liberat.

   Sit Patri laus ingenito,
Sit decus Unigenito,
Sit utriusque parili
Maiestas summa Flamini. Amen.


Hymnus ad laudes.


   Crux mundi benedictio,
Spes et certa redemptio,
Olim gehenne baiula,
 Nunc clara celi ianua.

   In te leuatur hostia
Ad seque traxit omnia
Quam mundi princeps impetit,
Suumque nichil inuenit.

   Que legis antiquius
uetus cassat chirographum,
Antiqua perit seruitus
uera libertas redditur.

   Odoris tui copia
Cuncta uincit aromata
Tui dulcedo nectaris
Replet arcana pectoris.

   Per Crucem, Christe, quesumus
Ad uite transfer premium
 Quos ligni fixus stipite
Dignatus es redimere,
   Sit laus Patri ingenito, etc.



IN NATALI APOSTOLORUM PETRI ET PAULI.


Hymnus.


   Felix per omnes festum mundi cardine
Apostolorum prepollet alacriter,
Petri beati, Pauli sacratissimi,
Quos Christus almo consecrauit sanguine
Ecclesiarum deputauit principes.

   Hi sunt oliue due coram Domino
Et candelabra luce radiantia,
Preclara celi duo luminaria.
Fortia soluunt peccatorum uincula
 Portas Olympi reserant fidelibus.

   Habent supernas potestatem
Claudere sermone sedes,
Pandere splendentia lumina poli,
Super alta sidera lingue
Eorum claues celi facte sunt
Laruas repellunt ultra mundi limites.

   Petrus beatus catenarum laqueos
Christo iubente rupit mirabiliter,
Custos ouilis, et doctor Ecclesie,
Pastorque gregis, conseruator ouium
Arcet luporum truculentam rabiem.

   Quodcunque uinclis super terram strinxeris,
Erit in astris religatum fortiter;
Et quod resoluis in terris arbitrio,
 Erit solutum super celi radios.
In fine mundi iudex eris seculi.

   Non impar Paulus huic doctor gentium,
Electionis templum sacratissimum,
In morte compar, in corona particeps,
Ambo lucerne, et decus Ecclesie
In orbe claro coruscant uibramine.

   O Roma felix, que tantorum principum
Et purpurata pretioso sanguine
Excellis omnem mundi pulchritudinem
Non laude tua, sed sanctorum meritis
Quos cruentatis iugulasti gladiis.

   uos ergo modo gloriosi principes,
Petre beate, Paule mundi lilium,
Celestis aule triumphales milites,
 Precibus almis uestris nos ab omnibus
Munite malis, ferte super ethera.
   Gloria Deo per immensa secula
Sit tibi, Nate, decus et imperium, etc.



IN NATALI EORUMDEM.

Inuitatorium, ut in editis. Antiphona. In plateis ponebantur infirmi in lectulis, ut ueniente Petro. Et cetere antiphone primi et secundi nocturni que ponuntur de historia Actuum apostolorum. Antiphona ad cantica. Significauit Dominus Petro, qua morte clarificaturus esset Deum, alleluia. Responsorium duodecime lectionis. Cum esset Petrus in cruce, uenit turba multa, maledicebat Cesarem, et fecerunt planctum magnum ante crucem. Petrus exhortabatur eos de cruce dicens: Nolite flere, sed gaudete  mecum, quia uado parare uobis locum. Gratias tibi ago, Pastor bone, quia oues quas tradidisti mihi, compatiuntur mecum in sempiternum, et cum hoc dixisset, ait: Nolite, etc.



IN NATALI SANCTAE MARIAE MAGDALENAE.


Ad uesperas hymnus.

   Nardi Maria pistici
Sumpsit libram mox optimi
Unxit beatos Domini
Sedes rigando lacrymis.
   Honor, decus, etc

Inuitatorium. Aeternum, trinumque Deum laudemus et unum, qui sibi Mariam transuexit in ethera sancta.


Hymnus.


   Consonis Christum ueneremur odis
Hunc diem celebrando festum,
Nunc Magdalene Marie
Per orbem congratulantes.

   Que caput quondam Domini
Perunxit, ac pedes lauit,
Lacrymis rigando crine detersit
Capitis, supplexque corde gemendo.

   Indeque confestim totius reatus
Contulit Christus ueniam
Precanti Simoni dignum
Paradigma pandens ore benigno.

   Hec tulit myrrham erepta sub luce,
Ad perungendum Dominum sepulcro,
 Quem resurgentem meruit
Beata primo uidere.

   Quam procul post hec, tribuente
Christo, credimus celi penetrasse
Culmen huius obtentu.
Miserere nobis, Conditor orbis.

   Gloriam Patri pariter canamus
Gloriam Proli, Flaminique
Pio semper omni
Resonemus omnes tempore secli.

Antiphona. Cum discubuisset in domo Simonis Dominus iehsu, mundi gloria, mulier quedam, que erat peccatrix, nardi odoriferi exhibuit unguenta. Antiphona. Secus pedes Domini astans incessante, ore sacrato eius uestigia osculatur, lacrymis  plena. Antiphona. Irrigabat igitur dominicos Iesu pedes, fracto quoque alabastro precipuis odoribus, flagrabat domus omnis, atque capillorum officio detergebat. Antiphona. Simon autem intra se, inquit: Si esset propheta, sciret profecto que et qualis esset que tangit eum, quia peccatrix est. Antiphona. Et conuersus Dominus dixit: Postquam ueni in domum tuam, non cessauit crine fuso hec meos osculari pedes. Antiphona. Quoniam multum dilexeras, scito dimissa tibi peccamina, et fide, qua polles, sacra in pace remitto. R\. Letetur omne seculum in solemnitate sancte Marie. Quam iehsu eterno amore dilexit plurimum. u\. Hec Maria fuit illa, Domino gratissima, que unguento pretioso pedes unxit illius. Quam. R\. Optimam partem elegit  sibi Maria. Que non auferetur ab ea in eternum. u\. Diligens Dominum ex corde perfectissimo celorum obtinuit dignitatem. Que. R\. Potissima, intercede a Domino, collata gaudens potenter polo. Obtine ut nos perenniter diuinis tecum gaudiis perfruamur. u\. Quia tua reposcimus merita deletis facinoribus. Obtine. R\. Quis Magdalena sceleratior esse Maria, que iuit ad omne malum. Que nomine plena reatus peccatrix uocitata, fuit quasi nomine culpe. u\. Dum tamen ipsa Deum lacrymis commouit obortis cordis ab affectu, meruit peccamine solui. Que nomine. Antiphona. Satagebat igitur Martha, soror Marie Magdalene, circa ministeria, que sedens secus pedes Domini audiebat uerba oris eius. Antiphona. Non est, Martha inquit, tibi cure, quod  soror mea reliquit me solam ministrare; iube illi, ut me adiuuet. Antiphona. Et respondens dixit statim illi Dominus: Unum exstat certe necessarium. Hec optimam sibi partem elegit, que non auferetur. Antiphona. Cumque Phariseus Dominum prandere rogasset, corporeis fruitur dapibus dans spirituales. Antiphona. Ecce soror Lazari pia nunc, sed tunc scelerata attulit unguentum pretiosi pondus odoris. Antiphona. Maxima spes uenie populo succurre roganti, ut scelerum ueniam mereantur per te habere. R\. O felix sacrorum lacrymis rigatio pedum, per quam promeruit Maria dici, et esse eius dilecta. Et quo pascuntur ethere sancti. u\. Angelico pollet decore hec et hi per Christum. Et. R\. Beata Maria,  que piarum undis lacrymarum tersisti tuorum maculas criminum. Assidue te exorare deposcimus pro nostris excessibus. u\. Summis celorum ciuibus glomerata, iamque eterna immortalitate induta. Assidue. R\. uenit Maria Magdalene annuntians discipulis: Quia uidi Dominum. Cuius petimus precibus adiuuari apud te, Redemptor clementissime. u\. Quia ergo in paradiso mulier propinauit uiro mortem, a sepulcro mulier uiris annuntiat uitam. Cuius. R\. Rex immense Deus, terrarum conditor orbis, accipe presentis cleri pia uota precantis. u\. Ut ualeat semper laudes tibi promere dignas. Accipe.

Antiphona ad cantica. O mundi lampas et margarita prefulgida, que resurrectionem Christi nuntiando  apostolorum apostola fieri meruisti, Maria Magdalena, semper esto pia exoratrix pro nobis ad Deum, qui te elegit. R\. Flagrans Iesum muneribus intimis Maria precordiis affatum perunxit sacrata unguento uestigia. Unde meruit suorum delictorum ueniam. u\. Peccaminum nostrorum sordes piissimis diluat interuentionibus diuino fonte. Unde. R\. Maria stans ad monumentum plorans uidit duos angelos in albis sedentes. Ubi positum fuerat corpus Iesu. u\. Cum ergo fleret, inclinauit se, et prospexit in monumento. Ubi. R\. Discipulis Christi, que gaudia celsa tulisti, cum nimium tristes fuerunt de morte Magistri. Letitiam nobis uite celestis adiunge. u\. Ut sibi conformes, cuius pietate sanata es, sorte beatorum fieri mereamur in unum. Letitiam.  R\. O mirum et magnum miraculum, quia peccatrix femina audebat Redemptorem mundi tangere, lacrymando et capillis tergendo, crimina sua abluebat. Ideo dimissa sunt ei peccata multa, quoniam dilexit multum. u\. uidit Maria Dominum, et credidit, et cum gaudio suscepit illum gaudens et flens, quia cognouit se peccatricem. Ideo. In laudibus antiphona. In diebus illis: Mulier, que erat in ciuitate peccatrix, ut cognouit quod iehsu accubuisset in domo Simonis leprosi, attulit alabastrum unguenti. Hec autem antiphona tantum legitur ad laudes.


Hymnus.


   Fidelium deuotio depromat
Hymnum Domino, qui
Marie Magdalene
 Sedem dedit in ethere.

   In qua quid esset pietas,
Eius ostendit bonitas,
Quid donet penitentia
Patefecit clementia.

   Que prius enim scelera
Commisit innumera,
Accepta pace uenie
Regno potitur glorie.

   Maria tersis crinibus
Procumbens Christi pedibus
Dum rigat cum lacrymis,
Se lauat sorde criminis.

   Hinc consecuta plurimum
 Amoris erga Dominum,
In celorum palatio
Perenni gaudet premio.

   Rogamus ergo, Domina,
Nostra deleto crimina,
Tuisque sanctis precibus
Nos iunge celi ciuibus.

   Patri, Nato cum Flamine
Sit laus eterno tempore;
Qui est summa Deitas
In Unitate Trinitas. Amen.

Ad Benedictus antiphona. Sancta Maria, pio coniuncta Iesu, osculando pedes ipsius et pie rigando, terge crimina nostra, eum iugiter orando pro nobis.



IN NATALI SANCTI APOLLINARIS EPISCOPI ET MARTYRIS.


Ad Magnificat antiphona. Surge, accipe Spiritum sanctum, simulque pontificatum, et perge ad urbem, que uocatur Rauenna. Commemoratio Magdelene antiphona. O ueneranda Dei sedes, spes inclyta nostri. O ualidi fructus celeberrima uinea Christi, drachma reperta, sed ouis de morte reducta. ualde precare Deum pro nobis, ualde precamur. Antiphona. Dicebat beatus Petrus apostolus Iudeis: Nam et ego Hebreus sum, sed propter caritatem fratrum adueni. Antiphona. Multitudo autem Hebreorum agentes penitentiam baptizabantur, credentes Iesum Christum uere esse Filium Dei. Antiphona. Beatus Petrus apostolus administranti sibi aiebat: Quid sedes nobiscum? Ecce eruditus es de omnibus,  que fecit iehsu. Antiphona. Ait beatus Petrus Apollinari discipulo suo: Eruditus es in omnibus predicare Rauenne Iesum Filium Dei. Antiphona. Mittat Christus Dominus angelum suum, qui preparet iter suum, et que postulaueris, annuat tibi. Antiphona. Ortus ab Antiochia beatus Apollinaris Rauennam missus est predicare baptismum penitentie in remissionem peccatorum. R\. Ait beatus Petrus Apollinari discipulo suo: Quid sedes nobiscum? Ecce cruditus es de omnibus que fecit iehsu. u\. Surge, accipe Spiritum sanctum simulque pontificatum, et perge ad urbem que uocatur Rauenna. Ecce. R\. Beatus Petrus apostolus dixit discipulo suo Apollinari: Surge, perge Rauennam, multitudo populi ibi moratur, predica eis  baptismum penitentie, in nomine Iesu. u\. Ecce eruditus es de omnibus que fecit iehsu. Surge. R\. Deus, qui non localiter, sed ubique es, tu intromitte cognitionem Filii tui Domini nostri in istam ciuitatem. u\. Ut cognoscentes Iesum Filium tuum, cum magno affectu locus mihi predicationis tribuatur. Tu. R\. Deus, qui cooperaris cum Petro magistro meo, operare et mecum. Ut cognoscant omnes te solum Deum in eternum. u\. Deus qui non localiter, sed ubique. Ut cognoscant.

In secundo nocturno antiphona. Cum peruenisset beatus Apollinaris ad urbem Rauennam, faciens signum crucis, susceptus est in domum militis Irenei. Antiphona Deus qui operaris cum Petro magistro  meo, operare et mecum ut clarificetur nomen tuum. Antiphona. Ingressus beatus Apollinaris domum tribuni dixit: Requiescat in uobis pax Domini, et Dei nostri Iesu Christi. Antiphona. Requiescat in uobis pax Domini nostri Iesu Christi, per quam infirmam tribuni coniugem beatus sanauit Apollinaris. Antiphona. uirtus alia non est, quam Domini nostri Iesu Christi, per quem beatus Apollinaris Tauri filium cecum illum inauit. Antiphona. Nuntiatum est hoc Cesari a paganis quod quidam ab Antiochia introduxisset nomen Iesu in urbem Rauennam, et multitudo magna obediret illi, et domus Rufi patricii. R\. Ait ad eum tribunus: Bene aduenisti, medice. Cui beatus Apollinaris respondit: Requiescat in uobis pax Domini nostri Iesu Christi.  u\. Cumque ingressus fuisset domum tribuni, officiosissime susceptus est, et dixit: Requiescat. R\. Aperi, Domine, continuo os muti ut tuum confiteantur nomen. Qui es uiuens in secula. u\. Illico solutum est uinculum lingue eius, et clamabat. Qui. R\. Domine Iesu Christe, Deus meus, qui magistro meo apostolo tuo Petro dedisti locum impetrandi apud te, que desiderat. Tu suscita hanc puellam, que tua est creatura, et non est alius Deus preter te. u\. Tunc apprehendens manum mulieris ait: Domine Deus meus. Tu. R\. Iam me perducto in capitolium uicarii securus esto, quia manibus meis thura non ponam demoniis, sed Domino meo Iesu Christo incensum offero. u\. Dominum Iesum Christum Deum uiuum esse confiteor, et alium preter eum  esse non dico. Sed.

Ad cantica antiphona. Sanctissime Apollinaris colloquens angelorum, quas offerimus tibi orationes, et preces suscipe omnium, et redde Saluatori pro nobis hymnum, ut saluos nos faciat. R\. Exuite eum, et cedentes dicite: Respice et immola diis; ille autem respondens dixit: Christianus sum, fac quod uis. u\. Unus est Dominus Deus inuisibilis, per quem demonia eiiciuntur. Christianus. R\. Iste est sacerdos Domini qui in mandatis eius meditatur die ac nocte. Iste directus est ab apostolo Petro Rauennam predicare baptismum penitentie. u\. Beatus uir, qui non abiit in consilio impiorum. Iste. R\. Seruiui sicut bonus miles Christo, certaui bonum  certamen. Placui Deo, qui me probauit, et dedit mihi Dominus coronam uite. u\. Bonum certamen certaui, cursum consummaui, fidem seruaui. Placui. R\. Pulchra facie, et alacri uultu, beate Apollinaris, ecce oues tue ad te deuota mente concurrunt, quas Domino acquisisti. Deprecare, precor pastor bone, pro eis Iesum Christum. u\. Ut digni efficiamur promissionibus eius. Deprecare. In laudibus antiphona. Audi, Iudex, quod dico uiriliter: iehsu erat Deus, et est in eternum manens in corpore mundo, pati autem carne pro omnibus uoluit.

Hec tantum antiphona ad laudes huius officii habetur.

Ad Benedictus antiphona. Pregrauatus pondere ferri, exsul ab urbe mittitur, et post triennium  ad suam sanctam urbem Rauennam regreditur, quem uidentes Christiani cum gaudio susceperunt. Ad primam antiphona. Angelus Domini beatum Apollinarem in carcere uisitauit, uidentibus custodibus cibauit, et confortauit. Ad tertiam antiphona. Suspensus in equuleo clamabat beatus Apollinaris: Dominum Iesum Christum Deum uerum esse confiteor. Ad sextam antiphona. Custos et protector noster, Domine Iesu Christe, quem beatus Apollinaris predixit, benedicimus, hymnum dicimus tibi Deo nostro. Oratio. Salutarem nobis dedit hodierna die beati. Apollinaris sacerdotis et martyris tui in tua, Domine, uirtute confessio letitiam, presta quesumus, ut conuersationis eius imitatione predicanda, et intercessione tibi placita iugiter gloriemur.  Ad nonam antiphona. Sancte Apollinaris, sacerdos et martyr Christi, deprecare pro plebe tua, quam ex gentibus acquisisti, nos autem populus tuus et oues gregis tui, intercede pro nobis Filio Dei. Oratio. Terribilis Deus, et inuicta fortitudo ac nimis pauenda potestas, largire nobis beati Apollinaris martyris et sacerdotis tui precibus stipendia salutis eterne, ut casta pectora baiulantes laudes tue clementie referamus, eius solemnia celebrantes. Ad Magnificat antiphona. Accipe Spiritum sanctum, simul pontificatum. Surge, perge Rauennam, multitudo populi ibi moratur. Predica eis Iesum, quod uere sit Filius Dei.



IN NATALI SANCTI AEMYGDII EPISCOPI ET MARTYRIS.

Ad Magnificat antiphona. O Aemygdi martyr gloriose,  quos in Christo genuisti filios tuos sanguinem fundendo, tua, quesumus, oratio commendet nos indesinenter Deo. Antiphona ad Benedictus. Sancte Dei presul et martyr Aemygdi, qui, occidentalis Francie oriundus Romam ueniens, disponente Deo, a Romano pontifice destinatus es predicator ad Esculanam urbem, pro nobis apud Deum intercede, quos uerbis et miraculis ad agnitionem Christiani nominis fecisti uenire.



IN uIGILIA ASSUMPTIONIS SANCTAE MARIAE uIRGINIS.

Ad uesperas antiphona. Maria uirgo, semper letare, que meruisti Christum portare celi et terre conditorem, quia de tuo utero protulisti mundi Saluatorem. Psalmi de Feria.


Hymnus.


Gaudium mundi noua stella celi,
Procreans solem, pariens parentem,
Da manum lapsis, fer opem caducis,
      uirgo Maria.

   Te Deo factam liquet esse scalam.
Quatenus summa petit altus ima,
Nos ad excelsa remeari celi
      Culmina dona.

   Te beatorum chorus angelorum,
Te prophetarum et apostolorum
Ordo prelatam sibi cernit unam
      Post Deitatem.

   Aula celestis speciosa regis,
Fulta septenis Sophie columnis,
 Quem nequit totus cohibere mundus,
      Claudis in aluo.

   Quem tremunt celi, metuunt abyssi,
Laudat occasus, ueneratur ortus
      Stringis in ulnis.

   Lacte nutritus cibo angelorum,
Fertur innupte gremio puelle,
Qui sua late ditione terre
      Pondera librat.

   Sit decus summum sine fine Christo,
uirgo quem sancta genuit Maria,
Qui Patri compar, Flaminique sancto
Regnat in euum. Amen,



IN ASSUMPTIONE SANCTAE MARIAE uIRGINIS.

Inuitatorium. Odor tuus, sancta Dei Genitrix,  sicut odor balsami. Quasi lilium, ita flores, Dei genitrix uirgo.


Hymnus.


      Terrena cuncta iubilent,
   Astra laudibus intonent,
uirginis ante thalamum
Carmen alternent dramatum.

   Hec uirgo, uerbo grauida,
Fit paradisi ianua.
Que Deum mundo reddidit,
Celum nobis aperuit.

   Felix ista puerpera
Eue lege liberrima
Concepit sine coitu,
Emisit absque gemitu.

    Diues Marie gremium,
Mundi gestauit pretium,
Quo gloriemur redimi
Soluto iugo debiti.

   Quam Patris implet Filius,
Sanctus obumbrat Spiritus,
Celum fiunt castissima
Sacre puelle uiscera.

   Laus tibi, Rex altissime
Qui natus es de uirgine
Sit laus et ineffabili
Patri, sanctoque Flamini.


Hymnus ad laudes.


Aurora uelut fulgida
 Ad celi meat culmina.
Et sol Maria splendida.
Tanquam luna pulcherrima.

   Regina mundi hodie
Thronum conscendit glorie.
Illum enixa Filium,
Qui est ante luciferum.

   Assumpta super angelos,
Excedis archangelos,
Cuncta sanctorum merita
Transcendit una femina.

   Quem fouerat in gremio
Locarat in presepio,
Nunc Regem super omnia
Patris uidet in gloria.

    Pro nobis uirgo uirginum
Tuum deposce Filium,
Per quam nostra susceperat
Et sua nobis prebuerat.
   Laus tibi, Rex altissime, etc.



IN OCTAuA SANCTAE MARIAE uIRGINIS.

Antiphona ad Magnificat. Sub tuum presidium confugimus, Dei Genitrix; nostram deprecationem ne despicias in necessitatibus, sed a periculis libera nos semper, uirgo gloriosa. Ultima antiphona primi Nocturni. In prole mater, in partu uirgo, gaude et letare uirgo, mater Domini



IN NATALI SANCTI MARTINI.


Ad uesperas hymnus.


   Rex Christe, Martini decus
 Hic laus tua, tu illius,
Tu nos in hoc te colere
Quando ipsum in te tribue.

   Qui das per orbis cardines
Quod gemma fulget presulum,
Da, quos premunt culpe graues,
Soluat per ingens meritum.

   En pauper hic et modicus
Polum diues ingreditur.
Celi cohortes obuiant,
Lingue, tribus, gentes ouant.

   Ut uita fulget transitus
Celi et aruo splendidus,
Gaudere cunctis pium est,
Cunctis salus sit hec dies.

    Martine par apostolis,
Festum colentes tu foue,
Qui uiuere discipulis uis,
Et mori non respuis.

   Fac nunc, quod olim gesseras,
Nunc presules clarifica,
Auge decus Ecclesie
Fraudes relide Satane.

   Qui ter chaos euisceras.
Mersos reatu suscita,
Diuiseras ut chlamidem,
Nos indue iustitiam.

   Ut specialis glorie
Quondam recorderis tue,
 Monastico nunc ordini
Iam pene lapso subueni.

   Sit Trinitati gloria,
Martinus ut confessus est;
Cuius fidem per opera,
In nos et ipse roboret. Amen.



IN DEDICATIONE ECCLESIAE.


Ad uesperas hymnus.


Christe, cunctorum dominator alme,
Patris eterni genitus ab ore
Supplicum uota, pariterque hymnum
      Cerne benignus.

   Cerne quod puro, Deus, in honore
Plebs tua supplex resonat in aula,
Annua cuius redeunt colenda
       Tempore festa.

   Hec domus rite tibi dedicata
Noscitur, in qua populus sacratum
Corpus assumit, bibit, et beati
      Sanguinis haustum.

   Hinc sacrosancti latices ueternas
Diluunt culpas, perimuntque noxas,
Chrismate uero genus ut creetur
      Christicolarum.

   Hic salus egris, medicina fessis,
Lumen orbatis, ueniaque nostris
Fertur offensis, timor atque meror
      Pellitur omnis.

   Demonis seua perit hic rapina,
Peruicax monstrum pauet, et retenta
 Corpora linquens fugit in remotas
      Ocius umbras.

   Hic locus nempe uocitatur
Aula Regis eterni, niueique celi,
Portaque uite patriam petentes
      Accipit omnes.

   Turbo quam nullus quatit, aut uagantes
Diruunt uenti, penetrantque nimbi,
Non tetris ledit piceus tenebris
      Tartarus horrens.

   Quesumus ergo, Deus, ut sereno
Annuas uultu famulos uidere,
Qui tui summos celebrant amore
      Gaudia templi.

   Nulla nos uite cruciant molesta,
 Sint dies leti, placideque noctes,
Nullus ex nobis pereunte mundo
      Sentiat ignes.

   Hic dies, in quo tibi consecratam
Conspicis aram tribuat perenne
Gaudium nobis, uigeatque longo
      Temporis usu.

   Gloriam summo resonemus Patri
Gloriam Nato, pariterque sancto
Spiritui dulci modulemur hymno
      Esse per euum. Amen.


In calce supradicti breuiarii legitur officium beate Marie.



INCIPIT OFFICIUM BEATAE MARIAE uIRGINIS SECUNDUM CONSUETUDINEM MONACHORUM MONASTERII SANCTAE CRUCIS FONTIS AuELLANAE.


Ad matutinum. Domine, labia mea aperies, etc. usque ad lectiones. Lectio prima. Sancta Maria, uirgo uirginum, mater et filia Regis regum, omnium tuum nobis impende solatium, ut celestis regni mereamur habere premium, cum electis Dei regnare in perpetuum. R\. Ut apud nos. Lectio secunda. Sancta Maria, piarum piissima, intercede pro nobis, sanctarum sanctissima, ut per te sumat nostra precamina, qui pro nobis natus regnat super ethera, ut tua pietate deleat nostra peccamina. R\. Felix namque, etc. Lectio tertia. Sancta Dei Genitrix, que digne meruisti concipere quem totus orbis nequit comprehendere, quesumus ut tuo interuentu culpas  nostras abluas, quo perennem sedem glorie per te redempti mereamur scandere, ubi manes cum eodem Filio tuo sine tempore. R\. Beata es, etc. Hymnus. Te Deum laudamus. uersiculus. Dominus uobiscum. Sequentia sancti Euangelii secundum Lucam. In illo tempore: Loquente Iesu ad turbas, etc. R\. Amen. Te decet laus, etc. Ad Benedictus antiphona. Que est ista, que descendit sicut aurora consurgens, pulchra ut luna, electa ut sol, terribilis ut castrorum acies ordinata? Kyrie eleison, etc. Pater noster. u\. Benedicamus Patrem et Filium cum sancto Spiritu. R\. Laudemus et superexaltemus eum in secula. u\. Post partum, uirgo, inuiolata permansisti. R\. Dei Genitrix, intercede pro nobis. u\. Mirabilis Deus. R\. In sanctis suis. u\. Dominus  uobiscum. R\. Et cum.

Oratio. Deus cuius munere Trinitatem in personis, et Unitatem in diuina substantia confitemur, concedo propitius, ut hac fideli lorica muniti a cunctis etiam mereamur aduersitatibus liberari.

Alia oratio. Deus, qui Filium tuum ad nos per uirginem dignatus es mittere, da nobis ad te suffragantibus eiusdem beate Marie precibus iugiter festinare.

Alia oratio. Auxilium tuum nobis, Domine, placatus impende, et intercedente beata Dei genitrice Maria cum omnibus sanctis tuis, fac nos ab omni aduersitate liberari, et eterna letitia gaudere. Per Dominum, etc.

Suffragia ad matutinum. Antiphona. Inter natos  mulierum. u\. Iustus ut palma. R\. Sicut cedrus. Oratio. Beati Ioannis Baptiste, nos, quesumus, Domine, etc. Antiphona. Petrus apostolus. u\. In omnem. R\. Et in fines. Oratio. Presta, quesumus, omnipotens Deus, ut nullis nos, etc. Antiphona. Da pacem. u\. Fiat pax. R\. Et abundantia. Oratio. Deus, a quo sancta desideria, etc. Antiphona. Iusti fulgebunt. u\. Mirabilis Deus. R\. In sanctis suis. Oratio. Deus qui nos concedis, etc.

Ad primam hymnus. Beata Dei Genitrix, etc., ex Operibus S. Petri Damiani. Antiphona. Ex te, Maria uirgo. Psal. Beatus uir qui non abiit. Psal. Quare fremuerunt. Psal. Domine, ne in ira tua. Antiphona. Ex te, Maria uirgo, processit Deus et homo, lapis  abscissus est de te Christus uirgine sanctus, quem propheta Daniel predixerat. Lectio. Et sic in Sion, etc. R\. Benedicta tu in mulieribus, etc. u\. Aue Maria, gratia plena, etc. Oratio. Beate et gloriose, etc.

Alia oratio. Tribue, quesumus, omnipotens Deus, sanctos et sanctas tuas iugiter orare pro nobis, et eos clementer audiri. Per Dominum, etc.

Ad tertiam hymnus. Maria, decus omnium, etc. Antiphona. Per te, Maria uirgo. Psalmi ut apud nos. Antiphona. Per te, Maria uirgo, impleta sunt prophetarum omnium preconia, que dicta sunt, uirgo concepisti, uirgo genuisti. Lectio. Hereditaui in populo, etc. R\. Specie tua, u\. Benedicta tu.

Ad sextam hymnus. Maria, templum Domini, etc. Antiphona et psalmi ut apud nos. Lectio. Quasi cedrus.  R\. Adiuuabit. u\. Sicut myrrha. Oratio. Deus qui nobis sancte Trinitatis mysterium reuelasti, tribue, quesumus, ut qui iam te ex fide cognouimus, per boni operis augmenta crescamus.

Alia oratio. Concede nos, quesumus, omnipotens Deus, beate Marie semper uirginis precibus subleuari, per cuius ineffabilem partum procurasti salutis humane remedium.

Alia oratio. Omnium sanctorum tuorum, Domine, supplicatione placatus, ueniam nobis tribue, et remedia sempiterna concede.

Ad nonam hymnus. O singularis Domina, etc. Antiphona, psalmi, et lectio ut apud nos. R\. Elegit eam Deus, etc. u\. Speciosa facta es. Oratio. Deus qui uirginalem.

 Alia oratio. Porrige nobis, Deus, dexteram tuam, et per intercessionem beate Marie semper uirginis et omnium sanctorum tuorum auxilium nobis superne uirtutis impende.

Ad uesperas antiphona. Ante torum. Psal. Dixit. Antiphona. Aque multe. Psalmus. Letatus sum. Antiphona. Surge, aquilo, et ueni, auster, perfla hortum meum, et fluent aromata illius. Psal. Nisi Dominus. Antiphona. Reuertere, reuertere. Psal. Memento, Domine. Antiphona. In prole Mater, in partu uirgo, gaude et letare, uirgo, mater Domini. Psal. Lauda Ierusalem. Lectio. Ego quasi uitis, etc. R\. Exaltata es sancta Dei Genitrix. Hymnus. Sidus Marie splendidum, etc. Ad Magnificat. Maria uirgo, non est tibi similis nata in mundo in  mulieribus, florens ut rosa, olens sicut lilium, ora pro nobis apud tuum Filium. Kyrie. Pater. R\. Benedicamus Patrem et Filium, etc. u\. Post partum, etc. u\. Mirabilis.

Oratio. Omnipotens sempiterne Deus, qui in Trinitate colendus, et in Unitate es adorandus, te supplices exoramus ut mundes propitius cor nostrum a uitiis et repleas nos iugiter spiritualibus donis

Alia oratio. Deus, qui uitiate stirpis originem per uirginalis uteri reparas dignitatem, concede propitius, ut quos proprii reatus moles grauat, intercessio beate Dei genitricis attollat.

Alia oratio. Ut tibi, Domine, placere possimus, beate Marie semper uirginis et omnium sanctorum  precibus et meritis adiuuemur.

Suffragia ad uesperas. Inter natos, etc. Iustus, sicut cedrus. Oratio. Omnipotens sempiterne Deus, da cordibus nostris illam tuarum rectitudinem semitarum, quas beatus Ioannes Baptista in deserto uox clamantis edocuit. Antiphona. Gloriosi principes. Oratio. Apostolicis nos, quesumus, Domine, beatorum Petri et Pauli attolle presidiis, ut quanto fragiliores sumus, tanto ualidioribus auxiliis foueamur. Antiphona. De pace, ut supra.

Ad completorium. Deus in adiutorium. Psal. Usquequo, Domine. Psal. Sepe expugnauerunt. Psal. Domine non est exaltatum.


Hymnus

   Enixa est puerpera,
 Quem Gabriel predixerat,
Quem matris aluo gestiens.
Clausus Ioannes senserat.
   Gloria tibi, Domine.

 u\. Ecce ancilla Domini. Canticum. Nunc dimittis. Antiphona. Ecce completa sunt. Oratio. Deus qui salutis, etc.





MICROLOGUS DE ECCLESIASTICIS OBSERuATIONIBUS OPUSCULUM ante annos sexcentos conscriptum ab homine antiquitatis ecclesiastice studiosissimo OPERA IACOBI PAMELII BRUGENSIS S. THEOLOGIAE LICENTIATI In lucem primum editum et iam secundo ad manuscripta exemplaria ab eodem recognitum.

*





IACOBUS PAMELIUS BRUGENSIS LECTORI CANDIDO S.

 Dum totus sum in conquirendis undequaque libris Rabani Mauri, archiepiscopi Moguntini, uiri citra dubitationem omnem eruditissimi ac in sacrarum litterarum expositione uersatissimi  ad nos missus est e bibliotheca Septem Fontium, Rabani titulo, Micrologus de ecclesiasticis obseruationibus. Quem ubi primum inspexi, ac ex ipsis capitum titulis totius operis argumentum didici, mirum quantopere eo thesauro inuento sim gauisus, presertim quod spes certa effulgeret, posse me suo iam tandem auctori librum illum asserere, quem alibi incerto auctore citatum reperissem, ut qui non ignorarem scripsisse Rabanum de diuinis officiis. uerum dum paulo post penitus codicem introspicio, et mentionem in illo fieri uideo Gregorii pape septimi, atque episcoporum Amalarii Treuirensis et Anselmi Lucensis, qui seculis aliquot Rabano  sunt posteriores, illius non esse certo deprehendi. Neque tamen id me deterruit ab editione semel animo concepta; quin potius, quod tibi, Lector, gratum illum fore mihi persuaderem, e blattis ac tineis iam tandem aliquando eruendum suscepi: hoc ipso quoque munusculo litterario conciliare me posse ratus studiosorum animos, ut si quid penes se habeant Rabani, quo meum hoc institutum tam pium promouere queant, communicare non grauentur; quod ut faciant, ad unum omnes etiam atque etiam rogo atque adeo obtestor.

Accessit et alia occasio que me uelis remisque, quod aiunt, in hanc impulit sententiam. Synodus nouissima Tridentina Patres quosdam certo numero delegit, qui ad euitandam illam  rituum ecclesiasticorum discrepantiam, Breuiarium ac Missale componerent,  que suis numeris absoluta, toto Christiano orbi obseruanda auctoritate apostolica proponerent. Hos cum non dubitarem ad ritum ueterem Ecclesie Romane omnia redintegraturos, atque ad eam rem non parum conducere posse nostrum Micrologum, ego illum primo quoque tempore euulgandum tenui, utpote e quo resarciri posse tantum non existimarem, quidquid a primeua illa Romani ordinis institutione uariatum esset. Quam quidem ad rem cum multum etiam Amalarium, Walafridum, Strabum, ac Honorii Gemmam conferre, fatendum sit, tamen huius mihi auctoritas non negligenda, imo ceteris etiam esse preponenda uidetur: propter eam, quam longo harum rerum usu et non Amalarii tantum, qui inter hos facile principem locum obtinet, uerum longe etiam antiquiorum, quorum apud omnes sancta debet esse auctoritas, diligenti lectione sibi acquisiuit rerum ecclesiasticarum singularem peritiam.

 Hi sunt, Magni Gregorii Sacramentarius et Antiphonarius, atque Hieronymi Lectionarius, quem Comitem inscripsit, Quos in diuinis officiis constituendis sibi ob oculos semper posuit, et sicut ad Cynosuram naute, ita ad hos semper sibi respiciendum esse putauit. Eos, cum ad ecclesiastica officia recte constituenda plurimum obtineant momenti, nos propediem in lucem proferemus, et, Deo approbante, cum omnibus communicabimus. E quibus, mea quidem sententia, rectius pristine integritati omnia restitui possint, quam e Missalibus aut Breuiariis que hodie circumferuntur: que quanquam Ordinis Romani nunc noui, nunc antiqui pre se titulum ferant, non per omnia tamen cum illo consentire auctores citati, ac noster hic manifestum faciunt. Exemplis quod dico comprobari poterat,  tum de euangelio ad Dominicam Aduentus primam. ac Dominicarum uagantium intercalatione post Pentecosten, tum de obseruata ad amussim euangeliorum cum orationibus concordia, quam prescripsit diuus Gregorius.

uerum hoc loco iis supersedendum putaui, ne cuiquam prolixitate nimia molestus sim, neue censoris mihi munus arrogare uidear. Si quis eius rei sit curiosior, consulat uicesimum unum, tricesimum primum, quadragesimum primum, ac postrema duo Micrologi capita. Hoc unum dicere non uerebor, minus nouitatis ortum iri in ceteris per orbem Ecclesiis, si ritum illum ueterem Romanum sequantur Patres, quam si recentiorem hunc nulla sui parte immutatum retineant. Ad illum enim quam proxime accedunt omnes pene totius orbis Romane Ecclesie, ac nostra quoque Brugensis, nunc cathedralis, iam inde uero ab annis septingentis canonicorum collegio insignis.

 Hunc uero non multis ab hinc seculis, si qua historie habenda fides, e sacello pontificio mutuati sunt Patres instituti Franciscani, ac postmodum soli fere Romani in usum receperunt. Testatum id reliquit ante annos prope ducentos circa annum Domini 1380 Radulphus de Riuo, Tungrensis decanus, in libro  De canonum obseruantia. Apud illum propositionis uicesime secunde hic est titulus: »Ordo sancte Romane Ecclesie, non ex usu Fratrum Minorum, sed ex sacris canonibus, Scripturis authenticis, libris antiquis, generalique et proportionali locorum consuetudine, colligatur.« Quod cum multis argumentis e re ipsa petitis, collatione rituum inter se facta, sparsim toto opere asseruisset, hoc loco idipsum duplici ratione historica late deducit, nos uero in summam contraximus. Harum prior, quod ipse Rome didicisset, in sacello pontificio apud Lateranum, non tam plene solere fieri officia ecclesiastica  atque in aliis collegiatis Urbis ecclesiis, imo id capellare officium  breuius fieri consuetum, ac sepius a pontificibus uariatum, atque id esse quod Fratres Minores obseruandum susceperunt, quippe cuius ordinarium ipse Rome uiderit a tempore Innocentii pape collectum.

Altera, quod Nicolaus papa tertius sub annum Domini 1277 remotis a reliquis quoque Urbis ecclesiis libris antiquioribus, Breuiaria ac libros Missales ordinis Fratrum Minorum in usum introduxerit, ac per omnes Urbis ecclesias obseruari mandauerit, usque adeo ut etate sua Rome libros omnes Radulphus nouos repererit. Sed hec extra scopum: illud uero ad institutum nostrum propius pertinet, quod habet ille. »Alie autem nationes, inquit, orbis Romani libros et officia sua habent e directo ab ipsis ecclesiis Romanis et non a capella pape, sicut ex libris et tractatibus Amalarii, Walafridi, Micrologi,  Gemme, et ceterorum de officio diuino scribentium, colligitur euidenter.«

Que uerba eo libentius huc adduximus, quod Micrologi nostri argumentum paucis explicent, quem tanti fecit ille, ut pre reliquis, eius potissimum auctoritate nitatur, ac integras aliquando paginas in suum opus ex illo transcripsit, unde quedam etiam loca restituimus, ut hinc etiam innotescat non a me primum, sed iam olim ab illo in pretio habitum Micrologum, nec mirum cuiquam uideatur quod sine auctoris nomine emittere illum in lucem non sim ueritus, quippe quod etiam id etatis ignoratum sit a uiro antiquitatis ipsius perscrutatore uigilantissimo.

Ego uero  quisquis tandem huius libri sit auctor, humilitatis ergo pretermisisse suum nomen arbitror, uti ab aliis multis factum reperimus. Nam quod quidam Bernoldo Constantiensi ascribant, ex coniectura est,  eo quod Romanum Ordinem ab illo descriptum testetur Trithemius: nec temporis ratio satis conuenit. Ab aliis Ioannis Micrologus inscribitur, sed quis ille Ioannes fuerit, nescio. uixisse autem constat auctorem etate Gregorii septimi pontificis, quem Romane sedi suo tempore presedisse non obscure subindicat, quanquam iam defunctum, cum hec scriberet, familiarem quoque fuisse se significat Anselmo Lucensi qui fuit Gregorii septimi cooperator indefessus, quorum uterque floruit, atque adeo et auctor noster, circa annum Domini millesimum octogesimum, ante annos prope quingentos. Qua etate cum obseruata adhuc fuerit quibusdam in locis communio Eucaristie sub utraque specie, non est quod miretur quisquam si quid alicubi in Micrologo scriptum repererit de eius generis communione. Quanquam tamen satis colligi detur ex capite decimo septimo iam tum usitatam fuisse communionem infirmorum sub altera, panis nempe  specie duntaxat. uerum de his alias fortasse latius, uti etiam de missis tum publicis tum priuatis, quas utrasque agnoscit non uno in loco Micrologus.

Quidquid preterea ille continet animaduersione dignum, ad calcem pagine adnotatum reperies. Ceterum si quis me actum agere dicat in publicando Micrologo, quem iam pridem uiderit ab aliis editum, hoc illi respondeo, non nisi mera illa esse fragmenta, hunc uero nostrum 40 capitibus auctiorem: illa de missa rite celebranda duntaxat, nostrum de ceteris quoque totius anni officiis pertractare. Quare cum tibi, Lector, satisfactum abunde existimem, ne prefationis modum excedere uidear, uela orationis contraham: tu, quidquid id est, equi, queso, bonique consulas. Certe si placere intellexero, etiam alios aliquot eiusdem argumenti libellos, non uisos hactenus, propediem in lucem proferre est animus. Tu interea uale ac fruere.





DE AUCTORE MICROLOGI.



I. Ex Magistro Sacri palatii.


Nonnulli putant auctorem huius libri fuisse Guidonem Aretinum, monachum S. Benedicti, insignem musicum, qui notas illas musicas ut, re, mi, fa, sol, la, primus excogitauit, et librum de musica, Micrologum nuncupatum, ediderit, ad cuius finem ita perorauit: Explicit Micrologus Guidonis, sue etatis anno tricesimo quarto, Ioanne uicesimo Romanam gubernante Ecclesiam. Hec ille, de quo plura tomo XI Annal. anno Domini 1022, et in Apparatu sacro Posseuini. At cum scriptor huius Micrologi de obseruationibus  ecclesiasticis, cap. 14, 17, 24, 25, 43, diserte asserat se post tempora sancti Gregorii septimi Romani pontificis hunc commentarium elucubrasse, equidem Guido ille Aretinus, qui tempore Ioannis uicesimi, qui Benedicto octauo successit, tricesimum quartum agebat annum, si huius libri est auctor, oportuit ipsum plus quam nonagenarium hoc opus scripsisse: nam Ioannes uicesimus obiit anno Domini 1035. Sanctus Gregorius autem septimus 1085, secundum ueriorem annalium chronologiam. Illud autem extra controuersiam est librum illum Micrologum ab Guidone de musica conscriptum ad Thedalebum, episcopum Aretinum, longe  diuersum esse ab isto, quod hic ponitur, Micrologo. Ceterum auctorem huius Micrologi tempore sancti Gregorii septimi uixisse, idem capit. 14 affirmat his uerbis: Nam et illi sedi apostolice nostro tempore talem gubernatorem, reuerende, inquam, memorie Gregorium papam, imposuit, etc.



II Ex P. Theophilo Raynaudo S. I. in Erotematis de bonis et malis libris.

Bernoni abbati Augiensi suppositus est liber Micrologus, is enim est libri titulus, non autem, ut aliqui commenti sunt, cognomentum auctoris, quem fingunt uocatum Ioannem Micrologum. Eius ergo libri auctorem Claudius Expensus tractatu De missa publica et priuata, qui habetur in calce operis ab eo conscripti De adoratione Eucaristie, ait fuisse Bernonem Augiensem, sub cuius nomine eum librum prodiisse ait Parisiis anno 1518, titulo libri  De officio misse, quem inter Bernonis Opera numerat Trithemius. Non potest tamen uerisimiliter Bernoni tribui Micrologus, quandoquidem Berno libro De rebus ad misse officium pertinentibus testatur se interfuisse coronationi Henrici primi per Benedictum octauum, anno 1014, auctor autem Micrologi cap. 34 testatur se scribere post obitum Gregorii septimi, qui excessit e uiuis anno 1085; atque ita oporteret fateri Bernonem plus quam decrepitum scriptioni Micrologi dedisse operam. Est qui  scribat auctorem Micrologi fuisse Guidonem, abbatem S. Crucis Auellani. prope Aretium, qui cantum figuratum et solemnes illas notas ut, re, mi, fa sol, la, excogitauit. Nam Domnizo presbyter, carmine De gestis comitisse Macthildis, agens de Thebaldo, Aretino episcopo, sic canit:

Micrologum librum sibi dictat Guido, peritus
Musicus et monachus, nec non eremita beandus.
Hic tamen Micrologus longe diuersus est ab eo opere De ecclesiasticis obseruationibus, aut, Officio misse; nam cardinalis Baronius anno 1022 recitans prefationem eius ad predictum Thebaldum, monstrat fuisse librum De musica, qui ibidem scriptus refertur anno etatis Guidonis 34, sub Ioanne Romano pontifice, nempe Ioanne XX, qui est sublatus e uiuis anno 1033. Ex qua temporum collatione in idem prope incommodum reuoluimur, in quod se coniecisse uidimus, qui id opus ascripsere Bernoni. Nam si Guido tempore Ioannis XX agebat etatis annum  34, ut testatur uetus codex Micrologi musici  auctor autem Micrologi de ecclesiasticis obseruationibus scripsit post Gregorium septimum, quem notauimus obiisse anno 1085, necesse erit Guidonem plusquam nonagenarium scripsisse hoc opus de ecclesiasticis obseruationibus. An in Guidone precessit quod seculum proximum in Martino Nauarro expertum est, ut scilicet 90 eoque amplius annos natus, adhuc scriptioni daret operam?



MICROLOGUS DE ECCLESIASTICIS OBSERuATIONIBUS



CAPITA SEQUENTIS OPUSCULI.


    CAP. I. De introitu misse.
    CAP. II. De Gloria in Excelsis, et Dominus uobiscum.
    CAP. III. De prima oratione in missa.
    CAP. Iu. De numero orationum.
    CAP. u. De authenticis orationibus.
    CAP. uI. De conclusione orationum.
    CAP. uII. De conclusione seu confirmatione orationum.
    CAP. uIII. De epistola ad missam legenda.
    CAP. IX. De euangelio legendo.
    CAP. X. De oblatione in altari componenda.
    CAP. XI. Quid super oblationem sit dicendum.
    CAP. XII. Quid auctum sit in Canone.
    CAP. XIII. Quid superfluum sit in Canone.
    CAP. XIu. De signis super oblationem.
    CAP. Xu. De acceptione oblationis in manus.
    CAP. XuI. De commemoratione Dominice passionis.
     CAP. XuII. De commemoratione mortuorum, et reliquis obseruantiis, usque ad finem Canonis.
    CAP. XuIII. De panis fractione et communicatione.
    CAP. XIX. De uitanda intinctione.
    CAP. XX. Repetitio a superioribus.
    CAP. XXI. De benedictione post missam.
    CAP. XXII. Quid agat sacerdos post missam.
    CAP. XXIII. Breuis descriptio celebrande misse.
    CAP. XXIu. De uernali ieiunio.
    CAP. XXu. De estiuali ieiunio.
    CAP. XXuI. De autumnali ieiunio.
    CAP. XXuII. De hiemali ieiunio.
    CAP. XXuIII. De officiis eorumdem ieiuniorum.
    CAP. XXIX. De uacantibus Dominicis.
    CAP. XXX. De Aduentu Domini.
    CAP. XXXI. De euangelio, Cum appropinquaret.
     CAP. XXXII. De historia, Clama.
    CAP. XXXIII. De septem diebus ante Natale Domini.
    CAP. XXXIu. De Natali Domini.
    CAP. XXXu. De secunda uespera sancti Stephani.
    CAP. XXXuI. De Innocentibus.
    CAP. XXXuII. De officio, Dum medium silentium.
    CAP. XXXuIII. De eodem officio, in alia Dominica repetendo.
    CAP. XXXIX. De octaua Domini.
    CAP. XL. De Epiphania.
    CAP. XLI. De Dominicis post Epiphaniam.
    CAP. XLII. De duobus festis in unum diem concurrentibus.
    CAP. XLIII. De martyribus Rom. pontificibus.
    CAP. XLIu. De octauis sanctorum.
    CAP. XLu. De priori uespera Dominicarum.
    CAP. XLuI. De aqua aspersionis, Gloria in excelsis Ite missa est, Credo in unum.
     CAP. XLuII. De Septuagesima.
    CAP. XLuIII. De festis infra Septuagesimam ue Quinquagesimam concurrentibus.
    CAP. XLIX. De Capite Ieiunii.
    CAP. L. De Quadragesima.
    CAP. LI. De oratione super populum.
    CAP. LII. De diebus Dominice passionis.
    CAP. LIII. De Sabbato sancto.
    CAP. LIu. De Paschali obseruatione.
    CAP. Lu. De festis infra Paschale tempus.
    CAP. LuI. De Pascha annotino.
    CAP. LuII. De Litaniis.
    CAP. LuIII. De hebdomada Pentecostes.
    CAP. LIX. De octaua Pentecostes.
    CAP. LX. De officio S. Trinitatis.
    CAP. LXI. De concordia et ordine officiorum.
    CAP. LXII. De Dominicali officio non facile pretermittendo.





CAP. I.---De introitu misse.


Presbyter, cum se parat ad missam, iuxta Romanam consuetudinem decantat hos psalmos: Quam dilecta, Benedixisti, Inclina, Domine, Credidi ; deinde , Pater noster, cum precibus et oratione pro peccatis, uidelicet ut intus et exterius summo sacerdoti placere ualeat, quem cum sacratissima oblatione sibi omnibusque Christianis placare desiderat. Paratus autem intrat ad altare, et facit confessionem, quia scriptum est: Sapiens accusator est sui in principio ; et antique legis sacerdotes primum pro se, deinde pro populo offerre soliti erant . Interim cantatur antiphona ad Introitum, que ab introitu sacerdotis ad altare hoc nomen meruit  habere  . Hanc ad Introitum dici Celestinus papa, in ordine quadragesimus quintus, instituit, cum usque ad eius tempora ante sacrificium Epistola tantum Pauli et euangelium legeretur. Litanie que sequuntur propter ipsa Greca uerba a Grecis assumpte creduntur.



CAP. II.---De Gloria in excelsis, et Dominus uobiscum.

In omni festo quod plenum habet officium, excepto intra Aduentum Domini, et Septuagesimam, et natali Innocentium, tam presbyter quam episcopus Gloria in excelsis dicunt. Quod etiam nunquam post meridiem legitur dicendum, nisi in Cena Domini  , ubi chrisma conficitur, et in Sabbatis Pasche et Pentecostes. Deinde uersus ad populum,  dicit: Dominus uobiscum. Respondetur: Et cum spiritu tuo. Notandum ex his uerbis plures esse debere respondentes et unum salutantem. Sicut enim inepte responderetur, Et cum spiritu uestro, cum unus esset salutator, sic incongrue salutatur per, Dominus uobiscum, cum unus tantum adsit uel nullos. Hoc utique beatissimi Patres apostolici, Anacletus, qui a beato Petro quintus, et Soter, in ordine decimus tertius, decretis suis firmauere, ut sacerdos semper uel tertius esset, dum missas celebraret. Zacarias autem, uir apostolicus, in ordine nonagesimus tertius, constituit ne sacerdotes ad celebranda missarum solemnia cum baculo intrarent, nec uelato capite altari astarent. Sancti quoque Patres in Aurelianensi concilio, capitulo tertio,  constituerunt ut ad salutationes sacerdotis non solum clerici et Deo dicati, sed et omnis plebs consona uoce respondeat.



CAP. III.---De prima in missa oratione.

Sequitur oratio quam Collectam dicunt, eo quod sacerdos, qui legatione fungitur pro populo ad Dominum , omnium petitiones ea oratione colligat atque concludat. Ille tamen orationes specialius Collecte uocari uidentur, que apud Romanos super collectam populi fiunt, dum colligitur, ut pro cedat de una ecclesia in aliam, ad stationem faciendam; ut in Capite Ieiunii illa oratio: Concede quesumus,  apud Sanctam Anastasiam supra collectam populi dicitur, qui stationem apud Sanctam Sabinam celebraturus est.



CAP. Iu.---De numero orationum in missa.

Iuxta Romanum Ordinem nonnisi unam orationem ante lectionem dicere debemus, ut Amalarius in prologo libri sui De officiis, se ab ipsis Romanis didicisse fatetur. Hoc utique et institutio officiorum exigere uidetur ut, sicut ad unam missam, unam tantum lectionem et euangelium legimus, item unum introitum, imo unum officium cantamus, nichilominus et unam orationem dicamus. Sed hoc iam pauci obseruant; imo plures in tantum orationes multiplicant, ut auditores suos sibi ingratos efficiant, et populum Dei potius auertant quam ad sacrificandum  illiciant. Hoc autem sapientioribus multum displicet, qui etsi aliquando antiquam traditionem, aliis morigerando, excedunt, in ipsa tamen sua excessione modum tenere et aliquam rationem attendere solent. Unde et in missa, etsi non semper una tantum oratione sint contenti, septenarium tamen numerum in orationibus raro excedunt: quem utique numerum nec Dominica oratio excedit, que cum solis septem petitionibus omnia corpori et anime necessaria comprehendit. Hoc autem summopere solent obseruare, ut in missa aut unam, aut tres, aut quinque aut septem orationes dicant. Unam propter Romanam traditionem; tres, quia Dominus ante passionem suam ter orasse legitur; quinque, propter quinquepartitam eius passionem, in cuius commemoratione  hec eadem celebramus officia; septem, quia et apostoli septem petitiones Dominice orationis ad consecrationem eorumdem mysteriorum frequentasse leguntur. In Natiuitate tamen Domini ad missam in mane, Romani orationem de sancta Anastasia adiiciunt, quia stationem in ecclesia eiusdem martyris ad eamdem missam agunt. Et nos quoque illos in illa adiectione imitamur, licet non eamdem adiectionis occasionem habere uideamur. Rarissime quidem diligentiores officiorum obseruatores, alios in orationibus numeros admittunt, nisi et quos nos supra competenti mysterio insignitos notauimus.



CAP. u.---De authenticis orationibus.

Alias quoque orationes, nisi antiquas et Gregorianas, difficillime admittunt, utpote quas in antiquioribus  et emendatioribus Sacramentariis maxime inueniunt. Nam octauum Africane prouincie concilium, cui sanctus Augustinus, imo ducenti et quatuordecim sancti Patres interfuerunt, capitulo duodecimo ita constituit : Nulle preces, uel orationes, uel misse, uel prefationes, uel commendationes, uel manus impositiones dicantur, nisi in concilio fuerint probate. Item tertium Carthaginense concilium, cui item sanctus Augustinus interfuit, capitulo uicesimo tertio: Nullus ad altare Patrem pro Filio, uel Filium pro Patre nominet, sed semper orationem ad Patrem dirigat, nec qualibet oratione  utatur nisi probata. Oratio quidem ad Patrem dirigenda est, iuxta Domini preceptum, qui discipulos suos ita instruxit, cum eum interrogarent, qualiter orare deberent: Cum stabitis, inquit, ad orandum, dicite: Pater noster, qui es in celis , etc.



CAP. uI.---De conclusione orationum.

Concludimus autem orationes, Per Dominum nostrum, uidelicet Patrem orando per Filium, iuxta eiusdem Filii preceptum, qui in Euangelio ita precepit: Usque modo non petistis quidquam Patrem in nomine meo; petite, et accipietis . Qui et effectum nostris petitionibus, si per ipsum rogauerimus, promittit, dicens: Quodcunque petieritis Patrem in nomine meo, dabit uobis . Unde et orationes plurimas, uel pene omnes, satis congrue  ita concludimus: Per Dominum nostrum. Paucissime enim [autem] inueniuntur que pro competentia sensus alia conclusione finiantur. Ut illa: Presta, quesumus, omnipotens Deus, ut natus Saluator, etc. Qui tecum uiuit et regnat. Item et illa: Deus, cuius Filius in alta celorum, etc. Dominum nostrum Iesum Christum, qui tecum uiuit, etc. In qualibet autem conclusione commemorationem sancte Trinitatis obseruare solemus, iuxta quod in emendatioribus Sacramentariis expressum inuenimus. [Adeo enim sancti Patres inuocationem sancte Trinitatis in orationibus siue benedictionibus obseruabant, ut nec in ipsis sacramentis aliquid ratum censerent, quorum confectioni inuocatio sancte Trinitatis defuisset, ut in sacris Paulianistarum,  quorum et baptismum siue ordinationes in conuersis iteranda censuerunt (Concil. Nicen., can. 19, et uI Synodus, can. 97.] Sciendum autem in illa usitata conclusione, Per Dominum nostrum, quod Romanus Ordo et antiquissima exemplaria nomen Dei interponunt, ubi dicitur: Qui tecum uiuit et regnat Deus; quod tamen moderni post nomen Spiritus sancti subiungere solent. Et hec utique consuetudo etiam apud Romanos usquequaque adeo inualuit, ut antique traditionis exsecutio iam non sine scandalo locum habere possit, quod iuxta Apostolum  et Euangelium  in tam leuibus causis summo studio deuitare debemus.



CAP. uII.---Iterum de conclusione seu confirmatione orationum.


Secundum Romanam auctoritatem nullam orationem Per eum qui uenturus est concludimus, nisi sit exorcismus, in quo diabolus per diuinum iudicium, ut a creatura Dei discedat, exorcizatur siue adiuratur. Nam in aliis orationibus, quas Per Dominum nostrum concludimus, Patrem, ut nobis per amorem Filii sui subueniat, imploramus. In exorcismo autem diabolum per Dei iudicium, ut aufugiat, increpamus. Omnes autem astantes, iuxta antiquam sanctorum Patrum traditionem, in signum confirmationis Amen subiungere debent, ut communem orationem, quam sacerdos pro omnibus Domino libauit, confirment. Unde et in ipsa secreta Per omnia secula  seculorum altius dicit, ut premissa oratio per Amen a populo possit confirmari.



CAP. uIII.---De Epistola ad missam legenda.

Solis subdiaconibus inter inferiores gradus Romana auctoritas concedit ut, sacris uestibus induti, Epistolam legant ad missam. Quod tamen non ex eorum consecratione, sed potius ex ecclesiastica concessione meruerunt obtinere. Unde et rationabilius esse uidetur ut ipse sacerdos sibi Epistolam legat, quam ut aliquem nondum ordinatum sibi asciscat ad legendum. Nam beatus Hormisda, a sancto Petro quinquagesimus tertius papa, capitulo tertio, illum deponit, quicunque non ordinatus, officium ordinati usurpauerit, quod utique non ex consecratione, nec ex ecclesiastica consuetudine  unquam promeruit. Canones etiam alios, nisi ad hoc ordinatos, in ecclesia legere, uel in publico [pulpito] psallere, uel Alleluia dicere, uel alicubi exorcizare, in diuersis conciliis prohibuere. Nihil autem obstat quin sacerdos in missa inferiorum ordinum officia, si necesse fuerit, expleat; quem et omnes inferiores obtinere constat, qui et in missa sacris uestibus est indutus, sine quibus ad altare iuxta Romanum ministrare non debemus. Unde et congruentius ipse sibi officium subdiaconi representat, quam quemlibet inordinatum, nec sacris uestibus indutum, hoc explere permittat.



CAP. IX.---De euangelio in qua parte sit legendum.

Diaconi quoque officium in missa nichilominus et ipse conuenientius explebit, quam alius qui sacris  uestibus non fuerit indutus. Nam etiam diaconus tempore oblationis et lectionis alba indutus esse debet, iuxta quadragesimum primum Carthaginensis concilii quarti capitulum, cui sanctus Augustinus, imo ducenti septem et decem sancti Patres interfuerunt. Iuxta decretum Anastasii pape non sedetur donec [pro dum] euangelium legitur; que reuerentia, ut aiunt, et apostolice lectioni apud Grecos exhibetur. Diaconus cum legit euangelium, iuxta Romanum Ordinem, in ambone  uertitur ad meridiem, ubi et masculi conueniunt; non ad aquilonem, ubi femine consistunt. Ad principalem enim sexum merito uertitur, cui, ut Apostolus instituit, infirmior sexus domi instituendus committitur.  Quod autem presbyteri ad legendum euangelium non se ad meridiem uertunt, hoc ideo inoleuisse credimus, quia nec Ordo illis iniunxit, ut in ambonem ad legendum sicut diacones ascenderent, ubi necessario ad masculos potius quam ad feminas se uertere deberent. Nam iuxta ecclesiasticam consuetudinem ad altare legunt, ubi nulla diuersitas auditorum approximat, que legentes magis in hanc partem quam in aliam conuerti exigat. Nusquam ibi femine, sed soli religiosi ad dexteram et ad sinistram permittuntur stare. Ad sinistrum uero cornu altaris habent librum, cum legunt euangelium, uel cum sacrificant, ut in dextra parte sint expeditiores ad suscipiendas oblationes, siue ad conficienda  altaris sacramenta. Unde ad aquilonem magis quam ad meridiem uersi uidentur, cum annuntiant euangelium. Hinc itaque [utique] illa usurpatio emersisse uidetur, ut etiam diacones in ambone, contra Romanum Ordinem, se uertant ad aquilonem, potiusque se ad partem feminarum quam masculorum uertere non uereantur. Que usurpatio iam adeo inoleuit, ut apud plerosque quasi pro ordine teneatur. Sed quia certissime contra ordinem est et inhonesta, a diligentioribus ordinis seruatoribus merito refutatur. Ordo quoque precipit ut, qui lecturus est euangelium, crucem sibi faciat in fronte, uidelicet, iuxta Augustinum, in sede ipsius uerecundie, ut, eliminata omni uerecundia, cum Apostolo  non erubescat de Euangelio Christi,  qui se in fine de illo erubiturum predixit, quicunque eum hic, uel uerba eius coram hominibus erubuerit. Faciat etiam sibi in pectore crucem, ne aliqua suggestio diaboli cum impediat, qui puro corde Euangelium Dei annuntiare ualeat. Presbyter cum legit euangelium, Romano more planetam in dexterum leuat humerum, ut expeditum se terrenis affectibus esse demonstret ad euangelizandum. Eadem quoque ratione et diaconi, cum legunt, planetam tantum in sinistro humero ponere uidentur. Item Romanus Ordo precipit ut incensum semper precedat euangelium, cum ad altare siue in ambonem portatur; non autem concedit ut oblatio in altari thurificetur; quod et Amalarius in prologo libri sui De officiis, Romanos deuitare fatetur, quamuis modo a pluribus,  imo pene ab omnibus usurpetur.



CAP. X.---De oblatione in altari componenda.

Finito euangelio, statim est offerendum, dum et offerenda canitur, que nomen de oblatione mutuauit. Nam ordine prepostero deinceps offertur, postquam in altari proposita oblatione sacerdos populum hortatur ad orandum. Sanctus Alexander papa, quintus a beato Petro, constituit ut panis tantum et uinum aqua mistum in sacrificio Domini offeratur, quia de latere Domini sanguis et aqua simul profluxerunt; unde sanctus Cyprianus : »In calice, inquit, Dominico aqua uino deesse non debet, ne populus, qui per aquam iuxta Apocalypsin significatur, a Christo separatus esse uideatur.« Ita autem iuxta  Romanum ordinem in altari componenda sunt, ut oblata [i. e. hostia] in corporali posita, calix ad dextrum latus oblate ponatur, quasi sanguinem Domini suscepturus, quem de latere Dominico profluxisse credimus. Nam oblatam siue panem in uerum Christi corpus, sicut et uinum in sanguinem Dominicum conuerti non dubitamus. Solent autem presbyteri, dum sine ministris offerunt, deposita oblata in altari patenam abscondere sub corporali, et fortasse ideo quia iuxta Ordinem acolythus debet eam tenere inuolutam inter sacrificandum. Cooperitur quoque calix non tam causa mysterii quam cautele, usque dum finito Canone dicitur: Oremus, Preceptis salutaribus moniti. Discooperitur tamen,  dum legitur, ubi dicitur: Accipiens et hunc preclarum calicem. Et ibi: Per ipsum, et cum ipso, et hoc fortasse ideo quia cautius leuatur sine operimento quam coopertus.



CAP. XI.---Quid super oblatione sit dicendum.

Composita autem oblatione in altari, dicit sacerdos hanc orationem iuxta Gallicanum Ordinem: ueni, sanctificator omnipotens, eterne Deus, benedic hoc sacrificium tuo nomini preparatum. Per Christum Dominum nostrum. Deinde ante altare inclinatus, dicat hanc orationem, non ex aliquo ordine, sed ex ecclesiastica consuetudine: Suscipe, sancta Trinitas, hanc oblationem, quam tibi offerimus in memoriam Passionis, Resurrectionis, Ascensionis, etc. Que utique oratio a diligentioribus ordinis et comprobate consuetudinis  obseruatoribus, tam pro defunctis quam pro uiuis sola frequentatur, qui etsi multoties plurimorum consuetudini cedant, superflua tamen summopere deuitant. Romanus tamen Ordo nullam orationem instituit post offerendam ante secretam. Erectus autem presbyter populum hortatur ad orandum, et ipse post finitam secretam, prefationem orditur in Canonem, in qua supernorum ciuium ordines merito connumerantur, quia eisdem mysteriis que ibi conficiuntur, iuxta attestationem sanctorum Patrum, interesse creduntur. Unde et angelicus hymnus, id est, Sanctus, sanctus, sanctus, subsequitur, quem beatus Sixtus papa, in ordine octauus, constituit ut ante sacrificium diceretur. Hunc autem hymnum et ipse sacerdos cum aliis necessario debet  dicere, ne seipsum sua prece uideatur priuasse, qui et suas uoces et aliorum angelicis laudibus admitti deprecatus est in prefatione. Iuxta Romanum Ordinem nunquam missam [missas] absque lumine celebramus: non utique ad depellendas tenebras, cum sit clara dies, sed potius in typum illius luminis cuius sacramenta ibi conficimus, sine quo et in meridie palpabimus ut in nocte.



CAP. XII.---Quid auctum sit in Canone.

Orationem quam Canonem, siue Actionem, propter regularem sacramentorum confectionem Romano more appellamus, quis composuerit, aperte non legimus, nisi quod S. Gregorius quemdam scholasticum illam composuisse testatur. Multa tamen  eidem Canoni a sanctis Patribus inserta legimus, sicut a sancto Alexandrino papa, in ordine quinto, ipsius Dominice passionis commemoratio interseri iubetur. Item sanctus Gregorius papa primus: Diesque nostros in tua pace disponas, usque Per Christum Dominum nostrum. Et magnus Leo: Sanctum sacrificium, immaculatam hostiam, in Canone addiderunt. Item [idem] quoque Gregorius Dominicam orationem se Canoni adiecisse in Registro suo asserit , ubi quibusdam inde murmurantibus, humili responsione satisfecit, inconueniens esse asserens ut oratio quam scholasticus composuit super oblationem diceretur, et illa pretermitteretur quam ipsi apostoli ex institutione Dominica in confectione eorumdem sacramentorum  usitasse crederentur [creduntur]. In summis quoque festiuitatibus quedam Canoni in illo loco, ubi dicitur Communicantes, uel Hanc igitur oblationem, interponimus, que tamen ex antiquioribus et emendatioribus Sacramentariis interponenda esse didicimus, uidelicet in Natiuitate Domini, in Epiphania, in Cena, in Pascha, in Ascensione, in Pentecoste. [Huiusmodi interpositiones efficiunt ut illud, Communicantes, apertius per se, quasi in catholica communione manentes, intelligamus, quam ad subsequentium sanctorum communionem ipsum referamus.] Nimis autem temerarium uidetur ut nos aliqua Canoni ad nostrum libitum adiiciamus, nisi que a sanctis Patribus adiecta, uel adiicienda esse cognouimus; precipue cum inter ipsos sanctos  Patres nulli aliquid adiecisse legantur, nisi qui et apostolica auctoritate prediti hoc facere potuerunt. Optimum ergo uidetur ut in hac causa terminos nostrorum patrum non excedamus, nec nos apostolice auctoritatis reos efficiamus, si, quod soli apostolice auctoritati competit, Canonem nostris interpositionibus augmentare presumamus.



CAP. XIII.---Quid superfluum sit in Canone.

Interponere enim solent quidam ibi suas orationes ubi dicitur: Memento, Domine, famulorum famularumque, et ante commemorationem defunctorum. Item post nomen domini pape siue proprii episcopi, adiiciunt: Et omnibus orthodoxis atque catholice et apostolice fidei cultoribus, sed superfluo. Nam Ordo statim in sequenti uersu, ubi dicitur: Memento,  Domine, fariulorum famularumque, nobis concedit ut omnium uiuorum commemoremus, quoscunque uoluerimus. Item post pauca addunt: Pro quibus tibi offerimus, cum in antiquioribus et ueracioribus Sacramentariis, non nisi sub tertia persona offerentes ibi [scripti] reperiantur. Item ibi: Unde et memores, Domine, nos tui serui, Natiuitatem Domini commemorant, cum iuxta Apostolum in eiusmodi sacrificio non Natiuitatem Domini, sed mortem eius annuntiare debeamus. Unde et sanctus Ambrosius, in libris Sacramentorum: »Quotiescunque, inquit, offertur sacrificium, mors Domini, resurrectio Domini, ascensio Domini significatur.« Quod et sanctus Augustinus sua attestatione confirmat. Quapropter et nos ibi tantum passionis, resurrectionis et ascensionis  passionem, resurrectionem et ascensionem] commemoramus. Hec ergo omnia que nos adiectiua notauimus, ille procul dubio superflua et eradenda iudicabit, quicunque antiquiores et emendatiores Sacramentarios diligenter inspexerit. Sciendum est autem quod Romana auctoritas nomina uiuorum fidelium internumerare permittit, ubi dicitur: Memento, Domine, famulorum famularumque; similiter et defunctorum, ubi iterum dicitur: Memento etiam et eorum nomina. Aliorum uero sanctorum nomina annumerare non debemus, nisi quos in Canone inuenimus antiquitus descriptos, excepto post, Pater noster, in illa oratione ubi iuxta ordinem quantumlibet  [quorumlibet] sanctorum nomina internumerare possumus. Et hoc etiam notandum quod persone prelatorum et subiectorum in Canone distinguuntur. Ubi enim domini apostolici siue episcopi nostri nomen assumimus, de prelatis agere uidemur. De subiectis uero statim in sequenti uersu, ubi dicimus: Memento, Domine, famulorum famularumque tuarum. Item illud: Hanc igitur oblationem seruitutis nostre de prelatis sonat. Nam quod sequitur: Sed et cuncte familie tue, subiectos uidetur intimare. Item: Unde et memores, Domine, nos serui tui, de prelatis, et illud: Sed et plebs tua sancta, de subiectis agere non dubitatur.



CAP. XIu.---De signis super oblationem.

De signis autem que super oblationem a diuersis  diuerse fiunt, nos ab apostolica sede potissimum formam sumere decreuimus, unde totius Christiane religionis ordinem et originem suscepimus. Nam et illi sedi nostro tempore talem Deus gubernatorem, reuerende, inquam, memorie Gregorium  papam imposuit, qui sub decem suis antecessoribus, a puero Rome nutritus et eruditus, omnes apostolicas traditiones diligentissime inuestigauit, et inuestigatas studiosissime in actum referre curauit. Hunc ergo doctorem religione et auctoritate precipuum, imo apostolicam traditionem per ipsum in consecrandis mysteriis potissimum imitari decreuimus. Sicut nos ipsi per ipsum et per episcopos qui eum imitati sunt, accepimus, imparem numerum semper in dispensatione signorum super oblationem obseruamus,  uidelicet unam crucem, uel tres, uel quinque faciendo, et hoc utique non sine certi causa mysterii. Nam in una et tribus, unum et trinum Deum intimamus. In quinque autem quinquepartitam Domini passionem significamus. Merito autem impar numerus in ecclesiasticis officiis frequentatur, quia nunquam in duo equalia unitate impediente diuiditur, sicut unitas sancte Ecclesie nullatenus eam in duo secari patitur. In primis ubi dicitur: Hec dona, hec munera, hec sancta sacrificia, tres tantum cruces super panem et uinum communiter facimus, nec unquam panem a calice separamus in consignatione, nisi ubi separatim nominantur in Canone. Ita autem illa communiter signamus, ut erecta pars crucis, tantum super panem, transuersa autem super  calicem protendatur. Nam erecta pars crucis corpus Dominicum sustinuit; transuersa autem ipsius brachia distendit. Unde et Calix congrue sub brachio eius collocatur, quasi de latere Dominico sanguinem Domini suscepturus. Cum dicimus: Hanc igitur oblationem, usque ad altare inclinamur, ad exemplar Christi, qui se humiliauit pro nobis usque ad mortem crucis. Erecti autem cum dicimus: Benedictam, ascriptam, ratam, tres cruces super utrumque simul facimus. Non enim hic sola oblata signanda est, ut quidam faciunt, sed utrumque signatur in oblatione. Nam sequitur, ut nobis fiat corpus et sanguis, subauditur, hec oblatio. Et hoc  cum dicitur, quarta crux super panem, et quinta super calicem separatim imponitur. Congrue autem prius tres tantum cruces super utrumque fecimus [facimus], licet quinque uoces ad signa facienda equipollentes haberemus, id est, Benedictam, ascriptam, ratam, rationabilem, acceptabilem, uidelicet ut quinarium numerum non excederemus, et quintam crucem super calicem quasi quinti uulneris indicem, unde sanguis profluxit, competenter faceremus.



CAP. Xu.---De acceptione oblationis in manus.

Deinde panis in manus accipitur, et antequam reponatur in altare, benedicitur. Item et calix eleuatus ante depositionem benedicitur. Nam et ipse Dominus in Euangelio utrumque legitur benedixisse antequam dimitteret e manibus. Accepta enim in manibus benedixit,  postea discipulis dedit . Item, ubi dicitur: Hostiam puram, hostiam sanctam, hostiam immaculatam, tres cruces super utrumque simul facimus, quia et utrumque simul in eisdem uerbis intelligimus. Quartam autem crucem super panem, et quintam super calicem separatim infigimus, iterum sanguinem Dominicum de latere Dominico profluentem designantes.



CAP. XuI.---De commemoratione Dominice passionis.

Notandum autem per totum Canonem Dominice passionis commemorationem potissimum actitari, iuxta Domini preceptum in Euangelio: Hec, inquit, quotiescunque feceritis, in mei memoriam facietis ; et illud Apostoli: Quotiescunque  hoc sumpseritis, mortem Domini annuntiabitis . Unde et ipse sacerdos per totum Canonem in expansione manuum non tam mentis deuotionem quam Christi extensionem in cruce designat, iuxta illud: Expandi manus meas tota die. . Non ergo digiti sunt contrahendi semper, ut quidam pre nimia cautela faciunt. Male enim cauti sumus, si Christum imitari summopere non studemus. Congruum ergo est ut manus expandamus infra Canonem, hoc tamen obseruato ne quid digitis tangamus preter Domini corpus. Notandum quoque in ipso Canone quinquies, per Christum Dominum nostrum, haberi; et in ipsa quinaria conclusione non incongrue quinariam Domini uulnerationem intimari. Presbyter autem manus raro remittere solet, nisi  cum necessario propositam oblationem benedicere debet. Presbyter et humiliationem Domini usque ad crucem, ut prediximus, nobis indicat, cum se usque ad altare inclinat, dicendo: Hanc ergo oblationem. Statim enim in sequentibus narratio de Dominica passione ordinatur, cuius typus usque ad Supplices te rogamus, obseruatur. Ibi uidelicet sacerdos se iuxta altare inclinans, Christum in cruce inclinato capite spiritum tradidisse significat.



CAP. XuII.---De commemoratione mortuorum et reliquis obseruantiis usque in finem Canonis.

Post mortem Christi in cruce commemoratio mortuorum subsequitur, quia nec aliorum mortuorum [defunctorum] commemoratio agenda est, nisi qui  in Christi morte redempti sunt, et in Christo hanc uitam finierunt. Cum autem sacerdos uocem exaltat, dicens: Nobis quoque peccatoribus, centurionem illum designat qui uisa morte Christi uocem exaltauit, dicendo: uere Filius Dei erat iste. Tres uero cruces super corpus et sanguinem communiter facit, cum dicit: Sanctificas, uiuificas, benedicis, in honorem sancte Trinitatis. Postea cum corpore Dominico quatuor cruces super calicem facimus, dicendo: Per ipsum et cum ipso et in ipso, et quintam in latere calicis, uidelicet iterum uulnus Domini lateris significando. Unde et calicem ex eodem latere cum oblata tangimus iuxta Romanum Ordinem. Multi tamen tres tantum cruces super calicem et duas in latere eius faciunt; sed uidetur incongruum, cum Christus nullum  uulnus in latere habuerit nisi unum. Sed reuerende memorie Gregorius papa fecit, ut prediximus, quod beatus Anselmus Lucensis episcopus ita ab eo se didicisse testatus est, et hoc ita semper obseruauit, nobisque itidem obseruandum firmissime inculcauit. Cum dicimus: Per omnia secula seculorum, corpus cum calice leuamus, et statim in altari deposita cooperimus: Quia et Ioseph corpus Dominicum de cruce leuauit, et in sepulcro depositum lapide cooperuit. Hucusque calix pro cautela coopertus uidebatur, deinceps autem magis pro mysterio cooperitur, quia sicut Christus tres dies in sepulcro fuit coopertus, ita et nos corpus Domini et calicem cooperimus, usquedum tres articulos orationis compleamus, quippe prefationem Dominice orationis,  et ipsam Dominicam orationem, et illam que sequitur, que embolis Dominice orationis nuncupatur. Iuxta Romanum Ordinem cum dicitur: Et ab omni perturbatione securi, accipit archidiaconus a subdiacono patenam nudam, quam acolythus tenuit inuolutam, osculatam dat uni ex diaconibus tenendam, ad confractionem in ea faciendam. Unde sacerdos sine ministro sacrificans ad eumdem locum eam de subcorporali absconditam resumit, et osculatam in altari deponit, ut hostiam in ea confringat. Cum autem dicit: Per Dominum nostrum, rumpit hostiam ex dextro latere iuxta Ordinem, ad designandam Dominici lateris percussionem. Deinde maiorem partem in duo confringit, ut tres portiones de corpore Dominico efficere possit. Nam unam in calicem,  faciendo crucem, mittere debet, cum dicit: Pax Domini sit semper uobiscum, ad designandum corporis et anime coniunctionem in resurrectione Christi. Alteram uero ipse presbyter necessario sumit, ante calicis participationem, iuxta Dominicam institutionem. Tertiam autem communicaturis siue infirmis necessario dimittit, nec hoc utique sine certi causa mysterii. Tripliciter enim corpus Domini intelligitur: unum quod resurrexit a mortuis, quod significat particula in sanguinem missa; aliud, quod adhuc uiuit in terra, significatum per particulam a sacerdote consumptam; tertium, quod iam requiescit in Christo, quod et a tertia particula in altari seruata apte figuratur, quam uiaticum morientium appellare solemus.



CAP. XuIII.---De panis fractione et communicatione.


Post immissionem autem panis in calicem, iuxta Romanum Ordinem, dicit sacerdos sub silentio: Fiat commistio et consecratio corporis et sanguinis Domini nostri Iesu Christi. Beatus Innocentius papa, in ordine quadragesimus quintus, constituit pacem dari post confectionem sacramentorum. Cum pacem damus, dicere solemus: Pax tecum. Responsio: Et cum spiritu tuo. Congrue autem pax datur ante communionem, quia iudicium sibi manducat et bibit quicunque non prius fratri suo repacificatus, communicare presumpserit. Sergius papa, in ordine octogesimus sextus, constituit ut in tempore confractionis Dominici corporis Agnus Dei a clero et populo decantetur. uidelicet ut ille nobis propitietur,  cuius corpus ibi confringi uidemus et credimus. Facta autem confractione, debent omnes communicare, interim cum et antiphona cantatur, que de communione nomen mutuauit, cui et psalmus subiungendus est cum Gloria Patri, si necesse fuerit. Sciendum autem eamdem Antiphonam semper eumdem psalmum cum Introitu habere, si non habet proprium ex quo sumpta uideatur. Orationem quam inclinati dicimus, antequam communicemus, non ex ordine, sed ex religiosorum traditione habemus, scilicet hanc: Domine Iesu Christe, qui ex uoluntate Patris. Item et illud: Corpus et sanguis Domini nostri Iesu Christi, quod dicimus cum aliis Eucaristiam distribuimus. Sunt et alie multe  orationes quas quidem ad pacem et communionem priuatam frequentant: sed diligentiores antiquiorum traditionum obseruatores nos in huiusmodi priuatis orationibus breuitati studere docuerunt, potiusque publicis precibus in officio misse occupari uoluerunt. Nam beatus Innocentius papa, scribens sancto Augustino et Aurelio episcopis, asserit quod nos plus communibus et publicis quam singularibus et priuatis orationibus proficere poterimus.



CAP. XIX.---De uitanda intinctione.

Non est autem authenticum quod quidam corpus Domini intingunt, et intinctum pro complemento communionis populo distribuunt. Nam Ordo Romanus contradicit, quia et in Parasceue uinum non consecratum, cum Dominica oratione et Dominici  corporis immissione iubet consecrare  , ut populus plene possit communicare. Quod utique superfluo preciperet, si intinctum Dominicum a priori die corpus seruaretur, et ita intinctum populo ad communicandum sufficere uideretur. Iulius quoque papa, in ordine trigesimus sextus, episcopis Aegypti scribens, huiusmodi intinctionem penitus prohibet, et seorsum panem, et seorsum calicem, iuxta Dominicam institutionem, sumenda docet. Unde et beatus + Gelasius papa in ordine quinquagesimus unus [quadragesimus nonus] scribens quibusdam episcopis, excommunicari illos precepit, quicunque  sumpto corpore Dominico, a calicis participatione se abstinerent  . Nam et ipse in eodem decreto asserit: »Huiusmodi sacramentorum diuisio sine grandi sacrilegio prouenire non poterit.« Postquam omnes communicauerint, dicit sacerdos hanc orationem sub silentio, iuxta Romanum Ordinem: Quod ore sumpsimus. Qua finita, sequitur oratio siue orationes post communionem dicende, que eodem numero et ordine orationibus ante lectionem, siue pro secreta ante prefationem dictis, debent respondere. Que utique orationes non pro his qui communicaturi sunt, sed qui iam communicauerunt, iuxta proprietatem sui nominis agunt. Ergo et ante ipsas communicare non negligant, quicunque earumdem orationum benedictione foueri  desiderant. His ita finitis, subsequitur: Benedicamus Domino, uel: Ite missa est: si tamen aliquod festum fuerit, quod Gloria in excelsis habere debuerit. Respondent omnes: Deo gratias, iuxta Apostolum, pro collatis beneficiis gratias agentes.



CAP. XX.---Repetitio a superioribus misse.

Ut autem a superioribus aliquantulum repetamus, postquam sacerdos resurrectionem Domini per coniunctionem corporis et sanguinis Domini denotauerit, subsequenter etiam pacem populo offerre debet, sicut et Christus post resurrectionem discipulis suis pacem obtulit, dicens: Pax uobis. Fractio oblationis, illam nobis fractionem panis insinuat, quam Dominus post resurrectionem suam coram discipulis fecit. Communicatio populi typum illius  conuiuii gerit, quod non semel Dominus post resurrectionem suam cum discipulis iniisse legitur . Hos etiam post ultimum conuiuium ab eis discessurus in celum, benedixit, sicut et sacerdos populum cum oratione post communionem benedicit, uidelicet iam cito discessurus ab eo, cui tamen prius, ut ipse discedat, per Ite missa est denuntiat, in figuram angelorum, qui discipulis, discedente Domino ab eis, dixerunt: uiri Galilei, quid statis aspicientes in celum? et reliqua  Quo audito, discipuli adorantes Dominum, reuersi sunt in Hierusalem cum gaudio magno, sicut et populus, relata Deo gratiarum actione, ad propria cum gaudio reuertitur.



CAP. XXI.---De benedictione post missam.

 Prius tamen ab episcopo benedicitur, si adest; sin autem, a presbytero qui missas celebrauit, quamuis beatus Damasus papa hoc presbyteris non licere dicat, ubi de uana chorepiscoporum superstitione tractat, si tamen nos mendositas exemplaris non fefellit. Sed magnus Leo papa et beatus Gelasius papa, eius successores, in ecclesiasticis officiis apprime eruditi, in decretis suis, ubi diligentissime quid presbyteris liceat, quidue non liceat, describunt, nullatenus illis benedictionem nisi episcopo presente, interdicunt. Beatus quoque Hieronymus, sancte Romane Ecclesie cardinalis presbyter, qui  sub beato Damaso et post ipsum usque ad Sixtum successorem eius, ecclesiasticis institutis studiosissime inuigilauit: ipse, inquam, Rustico Narbonensi episcopo de ecclesiasticis ordinibus scribens, presbyteros a benedictione super populum non prohibendos esse asserit: »Si, inquit, presbyter Christum consecrat, cum in altario Dei sacramenta benedicit, benedicere populum non debet, qui Christum meruit consecrare?« Et post pauca: »Hoc in ecclesiis tuis [suis] presbyteri faciant, quod Rome, siue quod in Oriente, quod in Africa, quod in Hispania, quod in Britannia, quod in Gallia, quod in omnibus locis ubi humilitas perseuerat. Ex his ergo coniicere possumus beatum Damasum papam huiusmodi benedictionem presbyteris illicitam, aut  penitus non dixisse, aut si dixit, ecclesiasticam tamen consuetudinem in hoc preualuisse, precipue cum ipsius uerba ita possint intelligi ut presbyteros doceret quod eis quasi ex proprio officio usurpare non liceret, quod [quid] eis ab episcopali auctoritate concedi posse non ignorarent. Sic enim confirmatio neophytorum penitus separata est ab officio presbyterorum: quam tamen sanctus Gregorius papa primus quibusdam presbyteris concessisse legitur, scribens Ianuario Calaritano episcopo: »Item et susceptionem, penitentium non ex sua consecratione, sed ex episcoporum concessione presbyteri habere meruerunt. Quod illum non latebit, quicunque ordinem consecrationis eorum, siue statuta sanctorum Patrum, diligenter inspexerit.« Agathense  quoque concilium capitulo quadragesimo quarto benedictionem super populum presbyteris prohibere uidetur, sed hanc prohibitionem de episcopali tantum benedictione factam interpretantur; que utique benedictio iuxta decimum octauum Toletani concilii capitulum  , et attestationem S. Augustini ad Paulinum episcopum, ante communionem populo a solis episcopis debet [solet] impendi. Si quis uero hoc de hac ipsa benedictione de qua agimus dictum putauerit, sententia tamen prouincialis concilii tam generali ecclesiastice consuetudini preiudicare non poterit. Ideo autem huiusmodi benedictio fortasse antiquitus presbyteris interdicta est quia et ad episcopale officium pertinere uidebatur, et ecclesiastico conuentui nondum  adeo necessaria reputabatur. Nam soli communicantes confectioni sacramentorum antiquitus intererant: quibus et oratio post communionem, que pro solis communicantibus instituta est, pro benedictione potuit satisfacere. Apud modernos autem, cum iam populus communicare cessaret, nec tamen a diuinis mysteriis se subtraheret, necessario permissum est ut a presbytero benediceretur, ne tam benedictione quam communione priuatus discedere uideretur. Siue autem ea occasione siue alia hoc presbyteris permitteretur ab episcopis, adeo tamen in usum iam usquequaque deuenit, ut nequaquam  absque graui scandalo a presbyteris in populo intermitti [pretermitti] possit, nisi forte apostolica sedes generaliter et synodaliter prohibere uoluerit.



CAP. XXII.---Quid sacerdos agat post missam?

Finitis omnibus osculatur sacerdos [presbyter] altare, dicens: Placeat tibi, sancta Trinitas. Deinde sacris uestibus se exuens, cantat hymnum trium puerorum, iuxta quod patres in Toletano concilio Iu decreuerunt cap. 14, uidelicet ut examinationi subiaceret quicunque sacerdos eumdem hymnum post missam dicere negligeret. Psalmum quoque: Laudate Dominum in sanctis eius in gratiarum actionem subiungens, cum Pater noster, et uersibus ad hoc competentibus, concludit eam cum oratione illa: Deus qui tribus pueris. Sciendum autem iuxta  decreta pontificum quod presbytero non licet coram episcopo, nisi eo iubente, uel sacrificare, uel populum benedicere, uel salutare, uel exhortari. Unde cum legit euangelium coram episcopo, benedictionem petit ab eo. Item cum uult sacrificare, inclinat se episcopo pro concessione, qui etiam cum populo inclinatur, pro ultima benedictione.



CAP. XXIII.---Breuis descriptio celebrande misse.

Presbyter cum se parat ad missam, in primis cantat psalmos: Quam dilecta, Benedixisti, Incline, Credidi propter. Deinde Kyrie eleison, Pater noster, Et ne nos inducas, uers. Ego dixi, Domine. Conuertere, Domine, Fiat misericordia, Sacerdotes, Protector noster aspice, Domine, exaudi. Oratio. Aufer a nobis, Domine, iniquitates nostras et peccata nostra,  ut mereamur puris mentibus introire. Alia: Actiones nostras quesumus, Domine, et aspirando preueni, et adiuuando prosequere, ut cuncta nostra operatio per te semper incipiat, et per te cepta finiatur, Per Dominum nostrum, etc. Paratus autem, uenit ad altare, dicens: Antiph. Introibo ad altare Dei. Psalm. Iudica me, Deus, et discerne. Et facit confessionem. Confiteor Deo omnipotenti, istis sanctis et omnibus sanctis et tibi, frater, quia peccaui in cogitatione, in locutione, in opere, in pollutione mentis et corporis. Ideo precor te, ora pro me.

Misereatur tui omnipotens Deus, et dimittat tibi omnia peccata tua, liberet te ab omni malo, et confirmet te in omni opere bono, et perducat nos  pariter iehsu Christus Filius Dei uiui in uitam eternam. Amen. Indulgentiam et remissionem omnium peccatorum nostrorum tribuat nobis omnipotens et misericors Dominus. Amen.

Cum sacerdos accipit oblationem, dicit: Acceptabile sit omnipotenti Deo sacrificium nostrum. Deinde calice in altari ad dexteram oblate deposito dicit: ueni, sanctificator omnipotens, eterne Deus, benedic hoc sacrificium tuo nomini preparatum. Per Christum, etc. Et inclinatus ante altare, dicit: Suscipe, sancta Trinitas, hanc oblationem, quam tibi offerimus in memoriam passionis, resurrectionis,  ascensionis Domini nostri Iesu Christi, et in honorem sancte Dei Genitricis Marie, S. Petri, et S. Pauli, et istorum atque omnium sanctorum tuorum, ut illis proficiat ad honorem, nobis autem ad salutem, et illi pro nobis dignentur intercedere, quorum memoriam agimus in terris. Per Christum, etc. Deinde, Orate. Sequitur secreta.

Canon iuxta Romanam auctoritatem est iste: Te igitur, clementissime Pater, per Iesum Christum Filium tuum Dominum nostrum supplices rogamus et petimus uti accepta habeas et benedicas  hec dona, hec munera, hec sancta sacrificia illibata. In primis que tibi offerimus pro Ecclesia tua sancta catholica, quam pacificare,  custodire, adunare et regere digneris toto orbe terrarum, una cum famulo tuo papa nostro. N et antistite nostro.

Memento, Domine, famulorum famularumque tuarum  et omnium circumastantium, quorum tibi fides cognita est, et nota deuotio, qui tibi offerunt hoc sacrificium laudis pro se suisque omnibus, pro redemptione animarum suarum, pro spe salutis atque incolumitatis sue tibi reddunt uota sua eterno Deo uiuo et uero. Communicantes et memoriam uenerantes in primis gloriose semper uirginis Marie Genitricis Dei et Domini nostri Iesu Christi, sed et beatorum apostolorum ac martyrum tuorum, Petri, Pauli, Andree, Iacobi, Ioannis,  Thome, Iacobi, Philippi, Bartholomei, Matthei, Simonis et Thaddei, Lini, Cleti, Clementis, Sixti, Cornelii, Cypriani, Laurentii, Chrysogoni, Ioannis et Pauli, Cosme et Damiani, et omnium sanctorum tuorum, quorum meritis precibusque concedas ut in omnibus protectionis tue muniamur auxilio. Per Christum Dominum nostrum. Hic inclinatur usque ad altare, dicens. Hanc igitur oblationem seruitutis nostre, sed et cuncte familie tue, quesumus, Domine, ut placatus accipias, diesque nostros in tua pace disponas, atque ab eterna damnatione nos eripias, et in electorum tuorum iubeas grege numerari. Per Christum Dominum nostrum. Erectus autem cum tribus crucibus benedicit: Quam oblationem tu, Deus, in omnibus quesumus benedictam,  ascriptam, ratam, rationabilem acceptabilemque facere digneris. Hic separatim signat oblatam et calicem. Ut nobis corpus et sanguis fiat dilectissimi Filii tui Domini nostri Iesu Christi. Qui pridie quam pateretur, accepit panem in sanctas ac uenerabiles manus suas, eleuatis oculis in celum ad te Deum Patrem suum omnipotentem; tibi gratias agens, benedixit, fregit, dedit discipulis suis, dicens: »Accipite et manducate ex hoc omnes: Hoc est enim corpus meum.« Simili modo postquam cenatum est, accipiens et hunc preclarum calicem in sanctas ac uenerabiles manus suas, item tibi gratias agens, benedixit, dedit discipulis suis, dicens: »Accipite et bibite ex hoc omnes: Hic est enim calix sanguinis mei noui et  eterni testamenti, mysterium fidei, qui pro uobis et pro multis effundetur in remissionem peccatorum. Hec quotiescunque feceritis, in mei memoriam facietis.« Unde et memores nos, Domine, serui tui, sed et plebs tua sancta, Christi Filii tui Domini Dei nostri tam beate passionis, necnon et ab inferis resurrectionis, sed et in celum gloriose ascensionis, offerimus preclare maiestati tue de tuis donis ac datis. Hic tres cruces super utrumque simul facit, et quartam super oblationem, et quintam super calicem. Hostiam puram, hostiam sanctam, hostiam immaculatam, panem sanctum uite eterne et calicem salutis perpetue. Super que propitio ac sereno uultu respicere digneris, et accepta habere, ueluti accepta habere dignatus es munera pueri tui iusti Abel, et  sacrificium patriarche nostri Abrahe, et quod tibi obtulit summus sacerdos tuus Melchisedech, sanctum sacrificium, immaculatam hostiam. Hic inclinat se iuxta altare, dicens: Supplices te rogamus, omnipotens Deus, iube hec perferri per manus sancti angeli tui in sublime altare tuum, in conspectum diuine maiestatis tue. Hic erigit se dicens: Ut quotquot ex hac altaris participatione sacrosanctum Filii tui corpus et sanguinem sumpserimus, omni benedictione celesti et gratia repleamur. Per Christum Dominum nostrum. Hic due orationes dicuntur: Memento etiam, Domine, et eorum nomina qui nos precesserunt cum signo fidei, et dormiunt in somno pacis. Et recitantur nomina. Ipsis, Domine, et omnibus in Christo quiescentibus locum refrigerii  lucis et pacis ut indulgeas, deprecamur, Per Christum Dominum nostrum. Nobis quoque peccatoribus famulis tuis de multitudine miserationum tuarum sperantibus partem aliquam et societatem donare digneris, cum tuis sanctis apostolis et martyribus, cum Ioanne, Stephano, Mathia, Barnaba, Ignatio, Alexandro, Marcellino, Petro, Felicitate, Perpetua, Agatha, Lucia, Agnete, Cecilia, Anastasia, et cum omnibus sanctis tuis, inter quorum nos consortium, non estimator meriti, sed uenie, quesumus largitor, admitte. Per Christum Dominum nostrum. Per quem hec omnia, Domine, semper bona creas , sanctificas, uiuificas, benedicis, et prestas nobis  , per ipsum, et cum ipso, et in ipso est tibi Deo Patri omnipotenti in unitate Spiritus sancti, omnis honor et gloria. Hic eleuat oblatam cum calice, dicens: Per omnia secula seculorum. Responsio: Amen. Et deponat oblatam, dicens: Oremus. Preceptis salutaribus moniti, et diuina institutione formati, audemus dicere: Pater noster, qui es in celis, usque, libera nos a malo. Libera nos, Domine, ab omnibus malis, preteritis, presentiibus et futuris. Et intercedentibus beata gloriosa semper uirgine Maria, et beatis apostolis tuis Petro et Paulo atque Andrea , cum omnibus sanctis, da propitius pacem in diebus nostris, ut ope misericordie  tue adiuti, et a peccato simus semper liberi  et ab omni perturbatione securi. Hic corpus super patena in tria diuidat, dicens: Per Dominum nostrum Iesum Christum, usque, per omnia secula seculorum. Respon. Amen. Hic etiam tertiam partem in calicem mittat, licens: Pax Domini sit semper uobiscum. Respon. Et cum spiritu tuo. Et subiungit orationem istam: Fiat commistio et consecratio corporis et sanguinis Domini nostri Iesu Christi accipientibus nobis in uitam eternam. Amen. Et osculato altari dat pacem astanti, ita dicens: Pax tecum. Respon. Et cum spiritu tuo: Inclinatus autem dicit antequam communicet: Domine Iesu Christe, qui uoluntate Patris, cooperante Spiritu sancto, per mortem propriam  mundum uiuificasti, libera me per hoc sacrosanctum corpus et sanguinem tuum ab omnibus iniquitatibus meis, et fac me tuis inherere mandatis, et a te nunquam in perpetuum separari. Qui cum Patre, etc. Cum distribuit eucaristiam, dicit: Corpus et sanguis Domini nostri Iesu Christi proficiat tibi in uitam eternam. Amen. Postquam omnes communicauerunt, dicit: Quod ore sumpsimus, [pura] mente capiamus, et de munere temporali fiat nobis remedium sempiternum. Finita missa, dicit: Placeat tibi, sancta Trinitas, obsequium seruitutis mee, et presta ut hoc sacrificium, quod oculis tue maiestatis ego indigne obtuli, mihi et omnibus pro quibus illud obtuli, te miserante, sit propitiabile, Per Christum, etc. Exuens se uestibus sacris dicit.  Psalm. Benedicite omnia, Laudate Dominum in sanctis, Kyrie eleison, Pater noster. Confiteantur tibi, Domine, omnia opera tua. Exsultabunt sancti in gloria. Exsultent iusti in conspectu. Non nobis, Domine, non nobis. Domine, exaudi orationem. Deus, qui tribus pueris. Actiones nostras.



CAP. XXIu.---De ieiunio uernali.

Gregorius papa septimus cum apostolice sedi presideret, constituit ut ieiunium quod dicitur Martii in prima hebdomada Quadragesime omni anno celebretur, sicut et sancti Patres illud instituisse leguntur. Nam sanctus Gregorius papa primus, tam in Sacramentario quam in Graduali libro, siue Antiphonario officia eiusdem ieiunii prime Quadragesimali  hebdomade ascripsit. Item sanctus Hieronymus in libro Comitis lectiones et Euangelia de eodem Ieiunio eidem hebdomade iniunxit. Ipsa etiam uacans Dominica, quam sanctus Gregorius in Quadragesima secundam esse uoluit, euidentissime insinuat quod ieiunium Martii nichilominus omni anno ipsam in prima hebdomada precedere debeat. Non enim eadem Dominica proprie uacans diceretur, si non Sabbatum XI lectionum e uestigio subsequeretur, quod proprium est omnium Dominicarum uacantium, que cum proprio careant officio, ex precedenti hebdomada inofficiantur, si tamen necesse fuerit ut assumantur. Unde et hec Dominica de qua agimus ex quarta feria precedenti ieiunii officium mutuauit. Necessarium est ergo ut illud illam precedat,  cum non aliunde nisi ex eius precessione eadem Dominica nomen et officium obtineat. Sed et Iunior Gregorius papa, scribens de ordinatione [ordine] sancti Bonifacii archiepiscopi ad Moguntiacenses, precepit ut ordinatio que ieiunio Martii ascribitur, in ingressu Quadragesime cum eodem ieiunio semper celebretur. Beatissimus quoque Leo papa primus, in sermone de ieiunio septimi mensis, uernum ieiunium in Quadragesima, estiuum in Pentecoste, autumnale in septimo mense celebrandum esse denuntiauit. Item beatus Gelasius papa in decretalibus suis, capitulo 11, constituit, ut ordinationes presbyterorum et diaconorum, non nisi certis temporibus fiant, quippe in ieiunio quarti et septimi et decimi mensis, id est Iunii, Septembris atque Decembris,  necnon in quadragesimalis initii ieiunio, quod procul dubio Martii intelligitur. uidesne ergo quam aperte idem ieiunium cum ordinatione sua prime Quadragesimali hebdomade ascribatur, cum tam signanter Quadragesimalis initii ieiunium cognominetur? Hoc autem initium Quadragesime, non a capite ieiunii, sed a subsequenti Dominica est computandum. Nam quamuis a capite ieiunii pro quodam complemento Quadragesimalis abstinentie incipiamus, a subsequenti tamen Dominica, iuxta assertionem sancti Ambrosii et sancti Gregorii et aliorum sanctorum Patrum, Quadragesimam proprie exordimur. Nullum autem commoueat quod tempore Henrici secundi imperatoris duodecim episcopi, Moguntie congregati, aliter de hoc ieiunio statuisse  leguntur. Cum enim apud ipsos non modica uarietas de huiusmodi ieiuniis accideret, eo quod antiquam sanctorum Patrum traditionem in hac re minus attenderent, pro huiusmodi confusione corrigenda hanc sibi regulam proposuerunt, ut deinceps in prima quarta feria Martii, et in secunda Iunii, et in tertia Septembris, omni anno ieiunarent. Sed hec regula apostolice auctoritati preiudicare nec debet nec potest, presertim cum euidentissime statutis sanctorum Patrum uideatur repugnare. Si enim predictam regulam annuatim obseruamus, multoties non solum in Quadragesima, sed etiam ante Quadragesimam ieiunabimus. Cum et statuta apostolicorum uirorum, et institutio officiorum, ut prelibatum est, illud infra  Quadragesimam, imo in prima Quadragesime septimana, semper celebrare decernant. Indubitanter ergo refutare debemus quidquid tam euidenter apostolice auctoritati contraire uidemus, unde totius Christiane religionis et ordinis exordium et formam accepimus. Nec mireris hoc ieiunium potius Martio quam Februario ascribi, quamuis in Februario cum ipsa Quadragesima nonnunquam occurrat. Semper enim idem ieiunium aut Kalendaria aliquando aut lunationem Martii, aut utrumque simul incurrit: Februarii autem Kalendaria aliquando, lunationem uero nunquam attingit. Ergo multo congruentius Martio ascribitur, quem nunquam relinquit, quam Februario, quem multoties penitus non attingit. Obseruatur sane hoc ieiunium cum ipsa Quadragesima  secundum lunationem, sicut et Pascha. Unde non incongrue ipsum Martio propter lunationem ascribitur, quamuis in Februario occurrat. Sicut et Pascha Aprili semper ascribitur, quamuis sepe in Martio contingat. Nec hoc utique probabili exemplo carebit, si sacrorum ordinum dispensatio nonnunquam fiat in Februario, dum hoc egerit quadragesimalis initii premutatio [ratio]. Nam reuerendissimi Patres nostri, sanctitate et apostolica auctoritate precipui, uidelicet Simplicius, Gelasius, Symmachus, Felix, in Februario ordinationes fecisse leguntur, cum iam sancta Romana Ecclesia ieiunia Quatuor Temporum in ordinatione obseruare decreuerit, hocque aliis quoque Ecclesiis ita obseruandum promulgauerit. Ergo absque omni dubio obseruare  debemus. Unde tam certa precepta et exempla sanctorum Patrum apostolica auctoritate preditorum sufficienter habemus, presertim cum et facilius obseruetur quod prouida antiquitas et auctoritas instituit, quam quod inconsiderata nouitas et infirmitas adinuenit. Nulli enim dubium est quin facilius sit omni anno idem ieiunium Martii in eadem hebdomada cum eisdem officiis inconfuse celebrare, quam de hebdomada in hebdomadam non sine confusione officiorum, ut multi solent, iliud annuatim mutare.



CAP. XXu.---De ieiunio estiuali.

Gregorius papa septimus apostolice sedi presidens, constituit ut estiuale ieiunium infra octauam Pentecostes annuatim celebraretur. Quod quidem  sapientioribus reuerentia sedis apostolice facile persuasit, simplicioribus autem nonnulla dubitatio super huius statuti promulgatione remansit. Nam non parum a consuetudine eorum discrepat, quam a quibusdam scriptis non adeo authenticis mutuauerant, id est a Moguntiacensi concilio, tempore Henrici secundi imperatoris facto; hoc enim hanc regulam ieiuniis quatuor temporum prefixit , ut in prima quarta feria Martii, in secunda Iunii, in tertia Septembris, omni anno ieiunetur. Preterea et hoc attendunt, quod in quibusdam Sacramentariis inueniunt, quod et in primo Sabbato Martii, in secundo Iunii, in tertio Septembris, ieiunare debeamus. Illo etiam non minus obseruato, ut de uno Sabbato XII  lectionum usque in aliud, iuxta Amalarium, quatuordecim hebdomade computentur. Si igitur, inquiunt, iuxta statutum domini apostolici infra Pentecosten annuatim ieiunaueris, non semper secundam quartam feriam uel secundum Sabbatum Iunii obseruare poteris. Sed cur more Phariseorum liquamus culicem, glutientes camelum? Cur, inquam, huiusmodi scripta preuaricari plus uereamur quam sedis apostolice decretum, presertim cum ob eorum adinuicem repugnantiam se obseruare non permittant? Si enim iuxta Moguntiacense concilium in prima quarta feria Martii, in secunda Iunii, in tertia Septembris omni anno ieiunatur, primum Sabbatum Martii, secundum Iunii, tertium Septembris annuatim obseruare nequibis, nec iuxta Amalarium quatuordecim hebdomadas  eisdem ieiuniis internumerare ualebis: quod illum non latebit, quicunque diligenter interiacentes hebdomadas singulis annis dinumerabit. Nunquam sane huiusmodi regule simul obseruari poterunt, nisi eo anno, cum Kalende Septembris in tertia uel in quarta feria occurrunt. Sed in hac causa Amalarius non adeo notandus est, qui non tam aliquam consuetudinem instituere quam de instituta competentem aliquam figuram elicere consueuit. Cur autem ista replicamus, cum etiamsi predicte regule sibi annuatim conuenirent, auctoritati tamen sedis apostolice nullatenus preiudicare possent, cui omnes per omnia absque omni hesitatione debemus obedire, cui nunquam debitam exhibemus obedientiam, si eius statuta potius iudicare quam implere  curamus? Hoc est enim priuilegium obedientie de sententia sui preceptoris non iudicare, in iis duntaxat rebus quas canonicis Scripturis contraire non uidemus, imo statim exsequi quod iubetur. Nam quicunque facere noluerit nisi quod prius sua ratione probauerit esse faciendum, non tam preceptori suo quam proprie uoluntatis arbitrio satisfecisse iudicabitur. Hanc ergo puram obedientiam cum omnibus spiritualibus nostris preceptoribus certissime debeamus, maxime tamen apostolice sedi ex intimo corde debemus que totius Christiane religionis caput est et origo. Sed quia hec ratio simplicioribus fortasse non sufficit, opere pretium uidetur de superiori statuto latius tractare, et quam rationale  [rationabile], quam canonicum, quippe sanctis Patribus quam consonum reperiatur, elucidare. Beatissimus Leo papa I, in ordine quadragesimus septimus, cuius auctoritate congregatum et confirmatum est sanctum Chalcedonense concilium, in libro sermonum quarti mensis ieiunium non nisi hebdomada Pentecostes celebrandum esse denuntiauit. Nec hoc tantum in uno sermone, sed in pluribus, quos de Pentecoste in diuersis annis fecisse legitur; quod illum subterfugere non poterit, quicunque eumdem librum diligenter perlegerit. Ibi enim euidentissime docebitur ex apostolica traditione huius ieiunii obseruantiam descendere, nec diuersam sed continuam [diuisam, sed contiguam], post diem Pentecostes celebrari debere. Sed ne aliquis eum  hoc de quadragesimali ieiunio, quod post Pentecosten agitur, non de ieiunio quarti mensis, precepisse putaret subsequenter decernendo admonet ut infra eamdem hebdomadam quarta et sexta feria ieiunetur, et in Sabbato apud Sanctum Petrum uigilie celebrentur, quem denuntiationis modum pene in omnibus suis sermonibus obtinuit, cum ieiunia Quatuor Temporum denuntiaret. Nam illa Quadragesima post Pentecosten non omnibus ut hoc ieiunium, sed solis penitentibus obseruanda imponitur. Nec in hoc tantum triduo infra Pentecosten, sed in omnibus triduis, uel etiam diebus sex hebdomadarum custodiri iubetur. Preterea idem uir apostolicus in sermone de ieiunio septimi mensis: »Ieiunium, inquit, uernum in Quadragesima, estiuum in Pentecoste,  autumnale in septimo mense celebremus.« Ubi euidentissime indicauit ieiunium quarti mensis non nisi in hebdomada Pentecostes esse celebrandum. Si enim istud in Iunio mense, sicut autumnale in Septembri, semper ieiunandum decerneretur, non minus Iunium quam Septembrem nominare posset. Ergo iuxta sententiam huius apostolici, sicut autumnale semper in Septembri, ita estiuum in Pentecoste semper debemus celebrare. Sanctus quoque Gregorius papa primus, a quo omnia ecclesiastica officia pene habemus, beato Leoni optime concordat, qui et in Sacramentario et in diurnali Antiphonario eidem ieiunio nullas orationes uel cantus ascribit, nisi infra Pentecosten dicendos. Liber etiam Comitis siue Lectionarius, quem sanctus Hieronymus  compaginauit, eidem ieiunio lectiones ad festiuitatem Spiritus sancti pertinentes attribuit. Sicut igitur ieiunium Decembris de Aduentu Domini, et ieiunium Martii de Quadragesima, sua mutuauerunt officia, sic etiam illorum mensium ieiunia nunquam alio tempore celebrantur, nisi eo ipso unde et officium habere uidentur. Denique ieiunium Martii, et ante statutum nostri pape Gregorii, cum aliquando ante Quadragesimam iuxta Moguntiacense concilium eueniret, propter quadragesimale tamen officium usque ad Quadragesimam differebatur. Incongruum enim esset ut eiusdem ieiunii lectiones specialiter Quadragesimam intimantes, et orationes super populum, extra Quadragesimam dicerentur. Eadem igitur ratione et estiuum ieiunium infra  Pentecosten obseruamus competenter, propter officia de eadem solemnitate mutuata. Qui enim illud extra Pentecosten obseruant, magnam officiorum confusionem faciunt, cum quadragesimales cantus et orationes lectionibus de Pentecoste associent. Concordiam quippe officiorum Pentecostes dissipant, quam sancti Patres maxime in huiusmodi officiis obtinere studebant; et cum extra Pentecosten de hoc ieiunio nullum inueniant officium, ipsi sibi officia componere, imo confundere temerario ausu presumunt. Non mireris autem quod hoc ieiunium Iunio potius quam Maio ascriptum reperiri malunt, quamuis iuxta superiorem tractatum et in Maio sepius celebratur: ipsa enim Pentecoste, cum qua hoc  ieiunium semper obseruatur, in Maio sepius quam in Iunio celebratur, que tamen, iuxta computationem lune, Iunio semper ascribitur. Nam hoc festum, sicut et Pascha, non iuxta rationem mensium, sed lunationum, annuatim obseruatur. Et illud quidem Aprili, hoc autem Iunio propter obseruationem lunationum eorumdem mensium semper ascribitur, quamuis eosdem menses multoties anticipent, sicut et ipse lunationes. Eadem igitur ratione et hoc ieiunium Iunio ascribimus, quod et cum Pentecoste sub eadem lunatione annuatim obseruare debemus. Hot sane ieiunium semper lunationem Iunii, sepe etiam et Kalendaria eius obseruat, nunquam autem  lunationem Maii, nec semper Kalendaria eius attingit. Semper utique aut Kalendaria, aut lunationem Iunii possidet, Maii autem sepenumero nec Kalendaria, nec lunationem obtinet. Quare et Iunio competentius attitulatur, quem nunquam dimittit, quam Maio quem multoties omnino pretermittit. Has igitur rationes quicunque, deposito contentionis studio, fideliter considerare uoluerit, procul dubio dominum apostolicum de ieiunio uerno siue estiuo, non tam suum quam sanctorum Patrum statutum instituisse iudicabit, et idem ipsum authenticis rationibus confirmatum, generaliter obseruandum esse non dubitabit.



CAP. XXuI.---De autumnali ieiunio.

Ieiunium autumnale iuxta statuta sanctorum Patrum  Leonis, Gelasii et reliquorum, in septimo mense debemus celebrare; quod tamen nec institutio officiorum nec suppositio uacantis Dominice, nec statuta sanctorum Patrum, alicui septimane tam specialiter ut reliqua ieiunia uidentur assignasse. Est autem ecclesiastica consuetudo ut in tertio Sabbato Septembris ieiunetur, que utique consuetudo et nobis debet sufficere, presertim cum apostolicis institutis nusquam uideatur contraire.



CAP. XXuII.---De hiemali ieiunio.

Ieiunium hiemale, iuxta traditionem sancte Romane Ecclesie, semper in tertia hebdomada de Aduentu Domini debet celebrari, sicut et sancti Patres instituerunt; qui eiusdem ieiunii officia eidem hebdomade indiderunt, et sequentem Dominicam uacantem  uocauerunt, nec ad hoc ullo speciali statuto indigemus, in quo sanctorum uestigia non excedimus.



CAP. XXuIII.---De officiis eorumdem ieiuniorum.

De annua transmutatione officiorum in uernali ieiunio, unde hactenus multum frustra laborauimus, non necesse est ut deinceps laboremus, cum iuxta antiquam institutionem omnia huius ieiunii officia suo loco et ordine, sicut instituta sunt, obseruare debeamus. In estiuo autem ieiunio illum ordinem officiorum competenter annuatim obseruamus, quem et maiores nostri in eodem ieiunio tenuerunt, cum illud infra Pentecosten aliquando obseruarent, uidelicet ut in quarta et sexta feria cantetur et legatur  quod in eadem hebdomada eisdem feriis ascriptum reperitur. In Sabbato autem cum officio quod ibi habetur, he lectiones legantur: Lectio: Diligite iustitiam, Audi Iacob, Exsultate, Effundam; ad missam, Iustificati; que utique omnes festiuitati Spiritus sancti optime conueniunt. Euangelium Egressus iehsu, sicut etiam in antiquis Breuiariis ordinatum reperimus. Et hoc utique obseruandum est ne in quarta feria uel sabbato quadragesimalia offertoria, id est Meditabar, Domine Deus salutis, dicamus, sed in honorem Spiritus sancti, Alleluia tum offertorium, Emitte spiritum, pro utroque cantemus. Nec Gradualia, sed, Alleluia  predictis  lectionibus subiungere debemus: Spiritus Domini, Paraclitus, Emitte. ueni Sancte Spiritus. In autumnali autem ieiunio omnia, ut instituta sunt, obseruamus. In quarta feria antiphona Exsultate; graduale, Quis sicut; graduale, Tribulationes; offertorium, Meditabar; communio, Comedite: cum lectionibus, Ecce dies ueniunt, Congregatus est; euangelium, Respondens unus. In sexta feria antiphona: Letetur cor; graduale, Conuertere; offertorium, Benedic; communio, Aufer a me; lectio: Conuertere; euangelium, Rogabat Iesum. Que omnia adinuicem magnam habent concordiam. In Sabbato antiphona: uenite, adoremus; offertorium: Domine Deus salutis; communio: Mense septimo; lectiones: Decimo die, Quinto decimo, Domine Deus noster, Factum est;  euangelium: Arborem fici; gradualia uero eadem que et in ieiunio uernali. Que etsi apud diuersos diuerse assumuntur, in quamplurimis tamen libris ita reperiuntur: Protector, Propitius, Dirigatur, Saluum fac populum, que et in autumnali ieiunio ut in uernali ordinantur, nisi quod in autumnali graduale Protector, post graduale Propitius canitur. Et hoc utique concordia officiorum exigere uidetur. Nam in uernali prima lectio Respice, Domine, de sanctuario, et benedic populo tuo, optime congruit graduali Protector noster, a quo et subsequens oratio initiatur Protector. Secunde autem lectioni graduale Propitius non incongrue adaptatur. Nam quod in lectione de corporali liberatione populo Isrel promittitur, hoc sancta Ecclesia in  graduali spiritualiter nobis adimpleri supplicat, ne gentes demonum nobis preualeant, sicut nec gentes paganorum illis preualuerunt. In autumnali autem graduale Propitius preponitur, quia et hoc magis prime lectioni conuenit, que nobis diem propitiationis, et ut Deus nobis propitietur, prescribit. Secunde uero lectioni graduale Protector magis competit, qua filios Isrel septem diebus sub protectione umbraculorum annuatim solemnizare precepit. Tertium autem graduale Dirigatur tertie lectioni in utroque ieiunio optime congruit, quia et in uernali Ionathas, et in Septembri Micheas orationes suas ad Dominum pro populo Dei dirigunt. Similiter quartum graduale quarte lectioni competit utique. Nam in uernali pro salute populi postulatur  que in autumnali promittitur populo, si tamen a ueritate non discesserit. Satis ergo congruum uidetur ut et nos eorum librorum traditionem sequamur, qui eadem gradualia uernali et autumnali ieiunio pariter ascribunt. Nam cum lectionibus utriusque ieiunii magnam habent concordiam, ut prelibauimus, quam potissimum in dispositione officiorum nos attendere sancti Patres docuerunt. In hiemali ieiunio, quod in proximo Sabbato ante uigiliam Natiuitatis Dominice semper est obseruandum, nichil in officiis uariatur. Et notandum omnes apostolicos, a beato Petro usque ad Simplicium papam, ordinationes tantum in ieiunio Decembris celebrasse, ut in Romano Pontificiali legitur. Unde et istud ieiunium  non immerito plenius quam reliqua suum habet officium. Nam reliqua aliunde nunc ex toto, nunc ex magna parte per suas ferias inofficiantur. In omni ieiunio Quatuor Temporum, nisi infra Pentecosten, genua flectimus. In quarta quidem feria ad priorem tantum orationem sine salutatione prolatam. Nam secunda sine genuflexione cum salutatione profertur. Oratio autem in sexta feria cum salutatione et genuflexione recitatur. In Sabbato autem omnes orationes genuflexio sine salutatione precedit, preter illam de camino que salutationem sine genuflexione exigit. Ad illam nempe genua flectere pretermittimus, more trium puerorum, qui statuam adorare noluerunt cum gentilibus. Ordo etiam precipit ut infra hymnum eorumdem puerorum non  sedeamus, ne, illis in camino laborantibus, nos inertie sessionis dediti esse uideamur. Hoc autem Sabbatum quamuis sex lectiones tantum habeat, dicitur tamen XII lectionum, eo quod antiquitus eedem lectiones bis legebantur, Grece uidelicet et Latine. Sciendum autem S. Callistum papam et martyrem huiusmodi ieiunia quater in anno celebrari constituisse, que prius ter tantum in anno celebrata sunt. Sicut idem apostolicus ad Benedictum episcopum scribens  testatur.



CAP. XXIX.---De uacantibus Dominicis.

Quatuor Dominice que huiusmodi ieiunia proxime subsequuntur, in libro Sacramentorum uacantes pretitulantur, eo quod propriis careant officiis. Unde et ex precedentibus quartis feriis ieiuniorum Romano  more inofficiantur, ut ille due que uernale ieiunium subsequuntur et hiemale. Illa autem post estiuale ieiunium non cum quarta feria, sed multo conuenientius cum officio Pentecostes suppletur, eo quod sit octaua eius. Post ieiunium etiam autumnale, quidam ex quarta feria Dominicam sequentem inofficiant, ut paucitati Dominicalium officiorum in estate hoc supplemento subueniant. Sed Romani huiusmodi penuriam repetitione Dominicalium officiorum supplent. Unde et predictam compilationem [completionem] ex quarta feria, quasi non necessariam, ibi pretermittere solent. He autem Dominice antiquitus ab officio uacabant, quia celebratio ordinationum, iuxta decreta sanctorum Patrum, tam sero fiebat in Sabbato, ut potius Dominice quam  Sabbato ascriberetur. Nam beatissimus Leo papa primus usque in mane Dominice diei ordinationes rite celebrari posse testatus est, continuato tamen Sabbati ieiunio: imo ipsas leuiticas ordinationes et sacerdotales nunquam nisi in Dominica iussit celebrari, Dioscoro scribens episcopo: »Consecrandis, inquit, nunquam benedictio detur, nisi in Dominica que a Sabbati uespera initiatur.« Item beatus Gelasius papa, successor eius, omnibus episcopis scribens, decreuit ut in Sabbatis Quatuor Temporum ordinationes circa uesperam celebrarentur. Unde et Romanus Ordo in Quadragesima in Sabbato ordinationum orationem super populum interdicit, ad quam antiqui non solum capita, sed et genua flectetant,  quod Niceni canones in Dominica fieri penitus uetant. Sanctus quoque Gregorius dies ordinationum suis homiliis insigniuit ut Dominicas. uidelicet hec duo euangelia: Anno quinto decimo et Arborem fici exponens ad populum. Item sanctus Leo papa illud euangelium: Assumpsit iehsu, de ieiunio uernali exposuit, quasi Dominice diei satisfaciens, infra quam ipse semper ordinationes fieri constituit.



CAP. XXX.---De Aduentu Domini.

Ab Aduentu Domini usque ad Natiuitatem eius, Te Deum laudamus, Gloria in excelsis Deo, Ite missa est, dimittimus, quia maior gloria Noui Testamenti quam ueteris, cuius typum infra Aduentum Domini obseruamus. Aliquando [aliquanto] etiam festiuius  Natale Domini suscipimus, si huiusmodi glorificationes aliquandiu suppressas quasi de nouo illa die incipimus. Quidam infra Aduentum Domini casulis pro dalmaticis utuntur. Quidam solito more uestiuntur, eo quod missam ad tertiam et Alleluia, sicut et tota estate dicunt. In natiuitate tamen apostolorum siue dedicatione ecclesie predictas glorificationes non omittimus. Hinc usque post octauam Pentecostes solitam mentionem sancte crucis ad uesperam siue ad matutinas, et in feria sexta, et de sancta Trinitate Dominicis diebus reticere solemus. Nam quod quidam illo breuissimo spatio quod Purificationem sancte Marie et Septuagesimam aliquando disiungit, mentionem sancte crucis resumunt, non adeo congruum uidetur, cum illo tempore  de infantia Christi potius quam passione cantetur atque legatur.



CAP. XXXI.---De euangelio: Cum appropinquaret.

In Dominica prima de Aduentu Domini quidam legunt euangelium: Erunt signa, eo quod sanctus Gregorius in libro Homiliarum illud in primis posuerit. Sed parum attendunt quia idem apostolicus in eodem libro huiusmodi ordinem non attendit, in quo plura euangelia penitus non tetigit: insuper et que exposuit, multoties posteriora prioribus anteponere consueuit. Alii initium Marci euangeliste legunt, sed quia inusitatum est, pauci assentiuntur. Nos autem ex antiqua traditione Cum appropinquaret legimus, non utique sedi apostolice, si aliter iusserit, [f. add. contraria] predicantes, sed interim  auctoritatem sanctorum Patrum sectantes. Nam ei sanctus Hieronymus in libro Comitis ita ordinauit, cuius libri ordinem et sanctus Gregorius diligentissime obseruauit, siue dum lectionibus et euangelicis missales orationes in Sacramentario adaptaret, siue dum antiphonas ex eisdem euangeliis quam plurimis diebus in Antiphonario articularet. Ipsum quoque euangelium: Cum appropinquaret, etsi de itinere Domini ad passionem agere historialiter uideatur, non tamen istius aduentus omnino obliuiscitur, cum pueri Hebreorum in laudem eius illud Psalmiste in altum proclament: Benedictus qui uenit in nomine Domini . Quod auctor Antiphonarii de hoc aduentu procul dubio intellexit,  cum inde responsorium in historiam Dominice natiuitatis composuerit [composuit].



CAP. XXXII.---De historia: Clama.

Quidam historiam: Clama, a quarta feria hiemalis ieiunii omni anno incipiunt, etiamsi adhuc duodecim dies usque ad Natiuitatem Domini remaneant. Aestimant enim hanc historiam pro eodem ieiunio esse institutam, sed falluntur. Si enim Romana auctoritas illam ad hoc institueret, ante Dominicam uacantem, id est Canite tuba, hanc quoque sicut diurnalia eiusdem ieiunii officia collocaret. Nam hoc in omnibus huiusmodi ieiuniis obseruatur, ut officia eorum semper Dominicam uacantem precedant, que etiam post ista semper obseruatur, iuxta statuta  sanctorum Patrum, aut penitus pretermittitur. Nec utique aliqua Dominica uacans proprie dicitur, nisi que huiusmodi ieiunii officia indiuise sequitur, a quibus et ipsa inofficiatur, si necesse fuerit, ut obseruetur. Preterea si eadem historia pro ieiunio instituta esset, superfluo secundam, tertiam, quartam, quintam feriam eodem modo ut sextam, inofficiatas haberet, cum tamen nichil ad illas predictum ieiunium pertineat. Patet ergo hanc historiam non pro ieiunio, sed potius ad hoc esse institutam, ut proxima hebdomada ante Natiuitatem Domini, sicut et ante Pascha, tanto plus in officiis habeat [habeatur], quanto uicinior Dominice solemnitati existat. Nam et Antiphonarius hoc innuere uidetur, qui historiam: Canite tuba, proximam Dominicam ante  Natiuitatem uocat, et hanc, id est Clama, infra hebdomadam eiusdem Dominice canendam subsequenter innuit [insinuat], singulis feriis singulas matutinales laudes attribuens. Sunt autem ita descripte ut eo anno obseruentur, cum Natiuitas Domini in Dominicam, et uigilia in Sabbatum occurrit, quod et antiphona: Nolite timere, in quarta feria precedenti descripta, et antiphona: Exspectetur, de cantico Sabbati uigilie ascripta, demonstrant. Unde et ipsum Sabbatum speciali matutinali laude insigniri non necesse habuit. Nam omni anno aut eiusdem uigilie officium obtinebit, aut alterius ferie quam eadem uigilia eo anno occupauerit; illo non negligenter obseruato, ut Sabbatum semper de uigilia ferialem  psalmum et canticum antiphona possideat.



CAP. XXXIII. De septem diebus ante Natale Domini.

Sciendum itaque est quod predicta officia non sunt ieiunii, sed Dominice, et quinque feriarum ac uigilie, unde et annuatim eadem officia ab octaua die que Natiuitatem Domini precedit, congrue incipimus, ut totam illam septimanam statutis officiis celebrem habeamus, nec tamen aliquem diem preter sanctorum institutionem huic celebritati ex nostra parte applicemus. Et hoc quoque non otiose notandum, quia huius septimane officia, etsi specialiter pro ieiunio, ut probatum est, non sint instituta, nunquam tamen illud omnino relinquunt, nisi eo anno, dum Natiuitas canonica occurrit. Tunc enim  uigilia in Sabbato euenit, et hoc ieiunium extra hanc septimanam in precedenti Sabbato celebrari compellit. Nam officium uigilie et ieiunii simul una die competenter nequeunt obseruari. In omnibus autem aliis annis idem ieiunium aut ex integro aut ex aliqua parte predicte septimane includitur, et per legitimas eius ferias celebratur. Unde et antiphone de euangeliis huius ieiunii, quamuis cum ipso multoties anticipentur, merito tamen in quarta et sexta feria et Sabbato eiusdem septimane describuntur, quia easdem ferias idem ieiunium adeo frequentat, ut uix uno anno illas ex integro derelinquat. Hoc quoque prouidendum quod uigilia cum in Dominica euenerit, sex sibi responsoria de Dominicali historia cum Dominicalibus psalmis assumat: tria  uero ultima et matutinales laudes cum ferialibus psalmis Sabbato concedat. Ad missam omnia de uigilia, sed festiue cum Alleluia, ueni Domine.



CAP. XXXIu.---De Natali Domini.---Cur in missa prima non Ite missa est, sed Benedicamus Domino, decantetur.

In Natali Domini finito nono responsorio, euangelium: Liber generationis legitur. Deinde: Te Deum laudamus cum pulsatione signorum dicitur: sicque finitis nocturnalibus uigiliis, missa: Dominus dixit, ante matutinales laudes cum Benedicamus Domino, non cum: Ite missa est completur, ne populo quasi licentiam abeundi infra matutinales laudes dedisse uideamur, quas statim post missam, iterum concrepantibus signis, incipere solemus.



CAP. XXXu.---De secunda uespera sancti Stephani.


Omnes authentici antiphonarii secundam uesperam sancto Stephano concedunt ex integro, unde et reliquis festiuitatibus per annum hoc exemplo secundam uesperam ex toto concedimus, etiamsi maior festiuitas subsequatur. Non enim congruum est ut psalmos uespertinales tantummodo precedenti festo, reliqua uero subsequenti, tribuamus. Nam sancti Patres nullum nobis inde exemplum reliquerunt, qui potissimum nos concordiam officiorum singulari diligentia seruare docuerunt. Summa tamen festiuitas, si quando minorem subsequitur, secundam uesperam prioris festi ex toto sibi non incongrue uindicabit, ut octaua Domini secundam uesperam  sancti Siluestri. uesperam quidem de quolibet festo uniformiter perficimus, deinde alterius festi, si necesse fuerit, post: Benedicamus Domino, memoriam facimus, ut de sancto Stephano et de sancto Ioanne obseruamus.



CAP. XXXuI.---De Innocentibus.

In Natiuitate Innocentium Gloria in excelsis et Alleluia secundum ordinem reticemus. Item: Te Deum laudamus, et: Ite missa est, que cum Gloria in excelsis Romano more solent admitti uel pretermitti. Hec, inquam, omnia omittuntur, nisi Dominica fuerit. Gloria Patri uero nunquam dimittimus,  nisi de Passione Domini. Merito autem passio sanctorum Innocentium minus festiue quam aliorum sanctorum celebratur, quia licet martyrio coronati, nondum tamen ad gloriam, sed ad infernalem penam  discesserunt. Nam ante descensum Christi ad inferos, nullus sanctorum ad illam gloriam peruenit ad quam Christus antiquos sanctos perduxit et deinceps suos sequaces perducere non desinit. Sed quia ipsi in resurrectione Dominica cum reliquis sanctis liberari et conglorificari meruerunt, conuenientissime et ipsi iuxta ordinem solitam gloriam in officiis cum reliquis sanctis obtinebunt, si natalis eorum usque ad diem resurrectionis, id est Dominicam, peruenerit. Octauam quoque eorum eodem modo ut Aliorum sanctorum celebramus, quia iam  transacta die resurrectionis, non dubitamus eos gloriari cum aliis sanctis.



CAP. XXXuII.---De officio, Dum medium silentium.

Si Natiuitas Domini uel aliqua subsequentium solemnitatum in Dominica euenerit, officium: Dum medium silentium post natalem Innocentium ad priuatos dies congrue seruatur, sicut et in aliis Dominicis agimus, si aliquando celebrius in iis festum habuerimus: unde etiam idem officium Romano more repetitur si quando ab octaua Domini usque ad Epiphaniam Dominica euenerit. Omnis enim Dominica a Natiuitate Domini usque ad Epiphaniam, ex antiqua traditione illud obtinebit, que tamen celebriori festo occupata non fuerit: nam cum hoc officium de Natiuitate Domini agat, conuenientissime  illis Dominicis adaptatur que et reliqua officia de eadem solemnitate solent obtinere. Non enim illi sunt audiendi qui hoc officium, eo quod de Natiuitate agat, nunquam post octauam Domini dicendum existimant, cum tamen ipsi uigiliam Epiphanie de Natiuitate Domini ex integro inofficiare soleant et debeant. Ipsi quoque si Dominica in octaua sancti Stephani uel aliorum euenerit, Dominicam de octaua inofficiant, dum tamen ecclesiastica solemnitas non pro octaua S. Stephani, sed pro octaua Domini agatur. Hoc autem sancti Patres in dispositione officiorum summopere procurauerunt ut officium semper instanti celebritati concordaret, ne clerus aliud quam populus in ecclesiasticis celebritatibus obseruaret.  Preterea omnes Dominice solemnitates sibi inuicem affines hoc habent priuilegium ut obseruatio earum adinuicem continuetur, ut, Resurrectionis usque ad Ascensionem, et Ascensionis usque ad Pentecosten commemoramus, et omnes Dominicas iis solemnitatibus interpositas de eisdem inofficiamus. Sic quoque et Natiuitatis Dominice usque ad Epiphaniam memoriam agimus, nisi in quantum festis sanctorum uel octauis eorum satisfacere cogimur. Eodem quoque modo infra hunc terminum occurrentes Dominice officium de Natiuitate possidebunt.



CAP. XXXuIII.---De eodem officio in alia Dominica repetendo.


Quamuis autem due Dominice multoties eueniant eo tempore, nunquam tamen ambas Dominicali officio occupari festa sanctorum permittent, nisi eo tantum anno, dum uigilia Epiphanie in Dominica euenerit. Unde et sanctus Gregorius satis competenter unum Dominicale officium eo tempore ordinauit, eo quod et ibi una tantum Dominica omni pene anno occurrat que huiusmodi officio indigeat. Nec hoc utique sanctus Gregorius uel post Epiphaniam, uel post Pentecosten seruare curauit, ut tot officia semper haberemus quot Dominice possent euenire. Nam optime preuidit huiusmodi inequalitatem repetitione officiorum facile emendari posse. Unde et  nos, cum uigilia Epiphanie in Dominica occurrit, prioris Dominice officium pleniter repetimus. Sic et in Dominicis post Epiphaniam et post Pentecosten, quoties necesse fuerit, iuxta Romanam consuetudinem facere debemus. Sicut enim historias Dominicarum in quantum tempori sufficit, repetimus, nichilominus et officia earum repetere possumus. Nam et Dominicale officium alii Dominice, que eiusdem obseruantie est, non competentius [incompetentius] adhibebitur quam singulis priuatis diebus qui Dominicarum officia dum recipiunt ex festiuis ferialia efficiunt: hoc tamen non tam ex ecclesiastici conuentus necessitate, quam ex propria deuotione usquequaque usitamus. Non ergo magis incongruum uideatur, si idem officium in alia Dominica, ut ecclesiastico  conuentui satisfiat, repetatur.



CAP. XXXIX.---De octaua Domini.

In octaua Domini, iuxta Romanam auctoritatem, non officium: Puer natus est, sed: uultum tuum, ut in Graduali libro habetur, cum Alleluia, Post partum uirgo, cantamus, et orationem Gregorianam: Deus qui salutis eterne, non illam: Deus qui nos Natiuit., dicimus. Et notandum huius octaue officium euidentissime de sancta Maria agere. Unde et Romani ea die ad Sanctam Mariam stationem faciunt, nec immerito; nuper enim, cum Natiuitatem Domini celebraremus, nullum tam speciale officium Matri eius attribuere potuimus. Unde non incongrue illam specialius in octaua Domini ueneramur, ne solemnitate  Filii sui expers esse uideatur, quam tamen in eadem solemnitate post Dominum maxime honorandam esse non dubitamus. Matutinales quoque laudes huius octaue de sancte Maria agunt expressissime. Unde et illa responsoria de Natiuitate Domini, que de sancta Maria commemorant, huic diei congrue attitulantur, ne a Gregoriano eiusdem diei officio discrepemus in aliquo. Apte autem omnia in hunc modum ordinari possunt. Ad uesperam antiph.: Tecum principium, cum reliquis. Responsorium: Congratulamini. Hymnus: A solis. In euangelio antiph.: Magnum hereditatis. Inuitatorium: Christus natus est. Antiph.: Dominus dixit. Antiph.: In sole. Antiph.: Eleuamiui. Resp.: Descendit. Respons.:  O magnum. Responsorium: Sancta et immaculata. Antiph.: Speciosus. Antiph.: Rex omnis. Antiphona: Suscepimus. Responsorium.: Beata et ueneranda. Responsorium: Congratulamini. Responsorium: Continet in gremio. Antiph.: Homo natus. Antiph.: Exsultabunt. Antiph.: Notum fecit. Responsorium: Confirmatum est. Responsorium: Nesciens mater. Responsorium: uerbum caro. Matutinales laudes: O admirabile, per ordinem. Eedem antiphone in secunda uespera super psalmos de Natiuitate Domini leguntur. In euangelio antiphona: Qui de terra est. In Dominica autem post Natiuitatem Domini ita ordinabitur. Inuitatorium: Christus natus est. Psalmi Dominicales, cum tribus antiphonis de Natiuitate Domini. Responsorium: Descendit. Responsorium:  Quem uidistis. Respons.: O magnum. In II noct. Responsorium: Continet in gremio. Responsorium: Confirmatum est. Responsorium: Hic qui aduenit. In tertio nocturno responsorium: Ecce Agnus Dei. Respons.: Benedictus. Respons.: O regem. Matutinales laudes: Quem uidistis. In euangelio: Dum medium. Notandum autem in octaua Domini nocturnalem cantum de sancta Maria multum agere, quia et diurnale officium in honorem eius uidetur institutum. In Dominicali autem nocte non tam de sancta Maria quam de Natiuitate Domini agimus, quia et in diurnali officio specialiter de Natiuitate Domini commemoramus. Est autem traditio sanctorum Patrum ut in huiusmodi festiuitatibus officio misse reliqua concordent officia.



CAP. XL.---De Epiphania.


Si uigilia Epiphanie in Dominicam euenerit, in nocte, ut predictum est, canimus. In die quoque officium; Dum medium ut in priori Dominica pleniter obseruamus. Si autem in alia die occurrit, idem quidem officium, sed cum lectione: Scimus, et euangelio: Defuncto Herode, unde et communio: Tolle puerum sumpta est, cantamus: quia hoc officium ante usum huius uigilie ibi cantabatur, utpote Dominica eiusdem hebdomade, sicut et: uocem iucunditatis canitur in uigilia Ascensionis, et assumitur communio de eiusdem diei euangelio. In Epiphania ad nocturnas, iuxta Romanum Ordinem, inuitatorium reticemus: ut a dolosa inuitatione Herodis discrepemus:  ab antiphona: Afferte ea nocte incipitur. Antiphona: Fluminis cum psalmo in tertiam nocturnam differtur, quia maior laudatio quam Alleluia sonat  , sub gratia est, cuius typum tertia nocturna gerit, quam ante legem uel sub lege, quod precedentes nocturne significant. Unde et omnes historie que sibi Alleluia uindicant, plus Alleluia in tertia nocturna frequentant. Si Epiphania in Dominicam euenerit, nichil in ea die de officio Dominice tangimus. Quod tamen infra octauam eius ideo obseruare solemus, ut lectiones et euangelia ferialia que de Baptismo Domini sonant, eo tempore recitentur, cum et festum de Baptismo Domini agitur.



CAP. XLI.---De Dominicis post Epiphaniam.


Si autem per interiacentes dies ab Epiphania usque in octauam eius Dominica euenerit, necessario eo die ecclesiastico conuentui cum Dominicali officio satisfacimus, quem non pro Epiphania, sed pro Dominica conuenisse scimus. Dominicales quoque psalmi cum cantu de Epiphania sunt recitandi. Sic enim omnem Dominicam Dominicis solemnitatibus interpositam, nec tamen celebriori officio occupatam, de eisdem inofficiare solemus. Priuatos quoque dies solemnitatibus interuenientes ita obseruamus, ut inuitatorium et unam antiphonam super ferialem nocturnam, item uers., responsorium, et matutinales laudes et cetera de festo dicamus. Iuxta Romanum enim Ordinem ferialem nocturnam  nunquam dimittimus, cum tria tantum responsoria dicimus, nisi in hebdomada Pasche et Pentecostes. Prime ergo Dominice officium infra hanc octauam omni anno rite obseruatur, etiamsi propter pluriralitatem hebdomadarum usque ad Septuagesimam, repetendum uideatur, sicut et alia duo officia: Omnis terra, Adorate, cum multoties sex occurrant hebdomade his officiis inofficiande. Cum autem una tantum Dominica inter Epiphaniam et Septuagesimam accidit, duo officia, nullo ecclesiastico conuentu fieri hoc exigente, in unam hebdomadam coniungere debebit, quicunque nullum eo anno ex statutis officiis pretermittere uoluerit. Non ergo minus competenter idem officium aliquando in alia Dominica repetimus, cum nullum celebrius officium habuerimus  unde ecclesiastico conuentui rite satisfacere ualeamus. Ipsi quoque priuati dies Romano more officium prioris Dominice recipiunt, si non aliunde competenter inofficiari possunt, tamen et aque benedicte aspersionem, iuxta decretum sancti Alexandri pape, et: Credo in unum, non dimittimus.



CAP. XLII.---De duobus festis in unum diem concurrentibus.

Cnm due festiuitates nouem lectionum in unum diem concurrunt, quarum utraque plenum per se exigit officium, celebriorem ex integro obseruamus, alterius uero postea tantum memoriam agimus. Si autem utraque pleniter obseruanda uidetur, aut in ipsa die ambabus singula officia persoluantur, iuxta  quod et sanctus Gregorius in Sacramentario et in Graduali libro aliquoties uni diei bina ascripsit [ascribit] officia, aut una earum in sequentem diem differatur, sicut sanctus Gregorius papa festum sancti Pauli post festum sancti Petri uoluit obseruare. Nam illam usurpationem que ex duobus officiis in una die obseruandis, unum incomposite compingit, sanctorum Patrum auctoritas non admittit , uidelicet ut unam nocturnam de uno festo, reliquas de alio obseruemus. Eo enim pacto si utrique festo satisfacere niteremur, neutrum debita officiorum reuerentia celebrasse conuinceremur. Ut autem duorum festorum officia in uno die separatim  compleantur, uel unum eorum in alium diem differatur: non tam generali totius Ecclesie obseruationi, quam priuate religiosorum uacationi adiacere uidetur, qui nullum de statis officiis pretermittere uolunt.



CAP. XLIII.---De martyribus Romanis pontificibus.

Gregorius, huius nominis papa septimus apostolice sedi presidens, constituit ut sanctorum omnium Romanorum pontificum et martyrum festiuitates solemniter ubique cum pleno officio celebrentur. Nam cum quelibet ecclesia sui patroni, etiamsi confessor fuerit, festum solemniter obseruet, quanto magis eorum qui totius Ecclesie non tam patroni quam Patres exstiterunt, quam etiam usque ad  martyrium uerbis et exemplis instituere non destiterunt? Nota autem sanctum Gregorium papam primum in Graduali libro de his martyribus sicut de confessoribus pontificialia instituisse officia, ut de sancto Marcello, antiph.: Statuit, et de S. Felice antiph.: Sacerdotes, et hoc utique satis congrue propter excellentiam dignitatis apostolice. Hoc etiam attendendo maiores nostri de eisdem sanctis confessorum officia ad cursum diei et noctis leguntur obseruasse, que et pontificis dignitatem eodem modo insinuant, nec tamen in aliquo eorum martyrio preiudicant. Idem et de sancto Apollinare obseruandum esse Gradualis liber demonstrat. Et de iis quidem sanctis hymnus, inuitatorium, uersus: Gloria et honore, Posuisti, Domine, Magna est gloria eius,  cantantur, ut de martyribus; reliqua uero per ordinem et de confessoribus. Quidam autem moderni, minus concordiam officiorum attendentes, de illis omnem cantum ut de martyribus obseruant, preter ad Missam; asserentes congruum esse ut, nocte de martyrio eorum, ad missam autem, de sacerdotali eorum dignitate agatur. Sed conuenientior uidetur superiorum obseruatio. Nam missa in quolibet festo reliqua solet informare officia.



CAP. XLIu.---De octauis sanctorum.

Iuxta Romanam auctoritatem nullorum sanctorum octauas obseruare debemus, nisi unde certam aliquam traditionem a sanctis Patribus hahemus. Eorum quoque quorum octauas celebramus, nullam  quotidianam mentionem per interiacentes dies agimus, quia nullam auctoritatem inde habemus, exceptis de S. Maria et de S. Petro, quorum memoriam et alio tempore non cessamus frequentare. In festo cuiuslibet sancti trium responsoriorum, nocturnam [nocturnas] non dimittimus; sancto tamen inuitatorium, responsorium et matutinales laudes, et alia usque ad finem misse concedimus; reliqua de ferialibus. Nam iuxta Romanam consuetudinem nullius sancti trium responsoriorum mentionem facimus post missam, siue illa canatur ad tertiam, siue ad sextam. Imo cum ipsa missa mentionem sancti finimus. In festo autem nouem lectionum omnia usque ad secundam uesperam de festo agimus.



CAP. XLu.---De priori uespera Dominicali.


Post octauam Epiphanie, siue priuata dies sit, siue Dominica, leguntur Epistole Pauli usque ad Septuagesimam. Prior uespera cuiuslibet Dominice crastinam exigit orationem, quia capitulum ante Magnificat sequenti ascribitur Dominice, sicut in dominica de Aduentu Domini, et Quadragesime, siue passionis Dominice comprobatur, quod et in aliis solemnitatibus pene usquequaque frequentatur. Hoc utique et responsoria et antiphone indicant, que de crastina historia ad priorem uesperam solent anticipari. Aliquando tamen ultima antiphona de euangelio prioris Dominice ad uesperam predictam reseruatur, ut in Dominicis post Epiphaniam et Pascha, que tamen adeo concordant, ut antiphona  precedentis Dominice orationi subsequentis optime conueniat.



CAP. XLuI.---De aqua aspersionis, Gloria in excelsis, Ite missa est, et Credo.

Alexander papa, a beato Petro quintus, constituit ut sal et aqua benedicerentur ad conspergendum populum, et habitacula eorum; quod et nos in omni Dominica iuxta canones sequimur. Symmachus papa, in ordine quinquagesimus constituit ut in Dominicis diebus et natalitiis martyrum hymnus Gloria in excelsis dicatur, quod et nos obseruamus in omni Dominica et in festis nouem lectionum, excepto infra Aduentum Domini, et a Septuagesima usque in Pascha: in iis tamen diebus natalia apostolorum et festa sancte Marie iuxta Romanam consuetudinem Gloria in excelsis  recipiunt. Semper autem cum Gloria in excelsis etiam Te Deum et Ite missa est recitamus, nisi de Natiuitate Domini in nocte et in Cena Domini, et in uigilia Pasche et Pentecostes. Congrue autem et in festiuis diebus Ite missa est dicitur, quia tunc generalis conuentus celebrari solet, qui per huiusmodi denuntiationem licentiam discedendi accipere solet. Ad quotidiana autem missarum solemnia non generaliter ab omnibus, sed a religiosis conuenitur, qui plus spiritualibus negotiis quam secularibus inuigilant, qui et reliqua, dum licet, officia quotidie frequentant. Ergo conuenienter illis post missam, ut non statim discedant, sed ut Dominum benedicant, denuntiatur. Huic assertioni et ecclesiastica  consuetudo uidetur astipulari, quia cum Ite missa est dicimus, ad populum uertimur, quem discedere iubemus; cum autem Benedicamus Domino dicimus, non ad populum, sed ad altare, id est ad Dominum, uertimur, nosque ipsos non ad discedendum, sed ad benedicendum Domino adhortamur. Sciendum tamen quod Ite missa est infra Aduentum Domini et Septuagesimam non recitetur; non quasi eo tempore nullus fiat conuentus qui sit dimittendus, sed potius pro tristitia temporis insinuanda. Sic et Gloria in excelsis dimittitur. Credo in unum, iuxta canones, in omni Dominica et in omnibus Dominicis solemnitatibus, item in festis sancte Marie et apostolorum, et sancte crucis, et Omnium Sanctorum, et dedicationis, debet cantari, nec immerito; nam et  de iis singulis in eodem symbolo aliqua reperitur commemoratio. Hoc quoque notandum quod cum Gloria in excelsis semper dalmatice et subdiaconalia resumuntur.



CAP. XLuII.---De Septuagesima.

In Septuagesima Heptateuchum incipiunt. Unde et Alexander papa secundus constituit ut responsoria de eadem historia in eadem Dominica incipiantur, que et in sequenti Dominica repetantur. Alleluia etiam in Sabbato ad uesperam iussit dimitti ante Septuagesimam. Ab hinc usque in Cenam Domini, Te Deum, Gloria in excelsis, Ite missa est. Item dalmatice et subdiaconalia antiquo more dimittuntur. In bissextili anno natiuitatem sancti Matthie apostoli colimus in illa die que uigiliam eius proxime  sequitur, non in alia, que propter bissextum eo anno in eodem Kalendario iteratur.



CAP. XLuIII.---De festis infra Septuagesimam uel Quinquagesimam occurrentibus.

Si Purificatio sancte Marie infra Septuagesimam euenerit, nichil in ea iuxta Romanam consuetudinem preter Alleluia de solita glorificatione mutamus. Sergius papa, a beato Petro octogesimus sextus, constituit ut diebus Annuntiationis Domini, et Dormitionis et Natiuitatis sancte Marie, et sancti Simeonis, quod Greci uocant, Litania exeat a Sancto Adriano, et ad Sanctam Mariam populus occurrat. autem nuncupatur obuiatio, quia uenerabiles persone Simeon et Anna eo die obuiarunt Domino, dum presentaretur in templo. Item  Cathedram sancti Petri etiam infra Septuagesimam et Annuntiationem S. Marie infra Quadragesimam solemnissime cum dalmaticis et Gloria in excelsis Romano more celebramus. Sciendum autem quod Laodicense concilium, cap. 51, constituit ut natalitia martyrum in Quadragesima non celebrentur, sed eorum commemoratio fiat in diebus Sabbatorum, uel Dominicorum. Quod hic soli martyres nominantur, hoc ideo quia nondum apud antiquos memoria confessorum adeo celebris fuit. Sancti quoque Patres in Toletano concilio de Annuntiatione S. Marie constituerunt ut de Quadragesima in 15 Kalendas Ianuarii transferretur, ubi annuatim solemniter et conuenienter ante Natale Domini posset  celebrari; ut puta cum omnia illius temporis officia de eadem resonent Annuntiatione, ut in Ambrosiana obseruatur ecclesia. Sed nos, magis sancte Romane Ecclesie morem gerentes, infra Quadragesimam illam celebramus, sicut et aliorum quorumdam sanctorum. Synodaliter autem legitur statutum ut eadem Annuntiatio, si in triduo ante Pascha occurrat, in Sabbato ante Palmas anticipetur; qui dies et proprio officio caret, et per totum annum uenerationi S. Marie solet obsecundare; que anticipatio et omni necessaria uideretur anno, dum eadem festiuitas idem Sabbatum subsequitur, eo quod due subsequentes septimane propriis officiis in tantum sunt occupate, ut tante solemnitati digne nequeant deseruire. Sed nos nichil in hac editione temere canonizatum  deprehendimus. Cum autem festiuitates nouem lectionum in Quadragesima agimus, omnia de festo, die ac nocte, et missam de ipso ad tertiam festiue dicimus. De Quadragesima uero post Benedicamus antiphonam ferialem cum precibus et oratione, et hoc ad matutinum et uesperum tantum, missam quoque de Quadragesima ad Nonam cum genuflexione.



CAP. XLIX.---De Capite Ieiunii.

In Capite Ieiunii missam dicimus ad Nonam, et omnia facimus ut in Quadragesima. Cum enim illi quatuor dies pro complemento Quadragesimalis ieiunii recipiantur, necessario Quadragesimalem obseruantiam obtinebunt, uidelicet ut tandem [non nisi] post uesperam ieiunium soluatur, sicut in canonibus  precipitur, quod tamen alio tempore statim post Nonam soluitur, cum et missa ad Sextam celebratur. In hoc enim Quadragesimale ieiunium ab aliis differt diebus, quod in aliis post Nonam, in hoc autem post uesperam reficere debemus. Nec iuxta canones Quadragesimaliter ieiunare censemur, si ante uesperam reficimur. Ergo et in his quatuor diebus similiter ieiunare debemus, si cum iis Quadragesimale ieiunium adimplere uolumus. Unde et missa in iis diebus non ad Sextam, sed ad Nonam merito celebratur. Est enim ecclesiastica consuetudo ut ad Nonam reficiatur, cum ad Sextam missam celebramus; ad uesperam autem, cum ad Nonam sacrificamus; ut ergo et in iis diebus usque ad uesperam ieiunemus, canonicum est, ut et missam  ad Nonam differamus. Sciendum autem non solum modernos, ut quidam putant, sed et antiquos a Capite Ieiunii incepisse, cum et S. Gregorius ibi Quadragesimalia officia uideatur initiasse. Sic enim in Gregorianis Sacramentariis siue Gradualibus libris euidentissime declaratur. Subsequens tamen Dominica proprie initium Quadragesime dicitur; unde et XLII dies usque in Pascha computantur; quibus cum sex Dominicas subtrahimus, non nisi triginta sex in abstinentia obseruamus. Ergo a Capite Ieiunii necessario incipimus, si cum Domino ieiunium quadraginta dierum complere uolumus. Exinde etiam orationem super populum iuxta Gregorii institutionem exordimur, quam nunquam dicimus nisi cum et quadragesimaliter ieiunare debemus.



CAP. L.---De Quadragesima.


In Quadragesimali dicitur prefatio: Qui corporali ieiunio, iuxta statutum Pelagii pape, non minus in Dominicis quam in earum feriis. A Dominica tamen Palmarum, eo quod ibi passiones legere incipimus, prefationem de cruce dicimus usque in Cenam Domini, uidelicet per illos quinque dies quinquepartitam Domini passionem intimantes, ipsamque hebdomadam quam sancti Patres Maiorem uocant, eadem prefatione adornantes: nam et conuenientissime eo tempore dicitur cum de passione Domini tam specialiter agitur. In prima hebdomada Quadragesime celebrandum est ieiunium uernale, sicut et sancti  Patres, Leo Magnus, Gelasius, Gregorius papa primus, et secundus, et septimus, constituisse leguntur. Tractum: Domine, non secundum, quem in Quadragesima frequentamus, non tam ex Romano Ordine quam ex nostra consuetudine usurpamus. Melchiades papa, a B. Petro tricesimus tertius, constituit ut nullus in Dominica, nec in quinta feria ieiunaret. Unde sanctus Gregorius in dispositione officiorum quintam feriam infra Quadragesimam uacantem dimisit, ut quia festiua erat, sicut Dominica, etiam officio Dominicali honoraretur. Sed quia eadem feria ieiuniis postmodum applicata est, ut relique, Gregorius Iunior statuit [Greg. Iunior ut reliquas statuit] esse solemnem officiis undecunque collectis, et maxime ex estiualibus Dominicis, unde et antiphone  ex Dominicalibus euangeliis quintis feriis adhuc ascripte reperiuntur, ut ex euangelio: Homo quidam erat diues, et: Ibat iehsu; et in hebdomada quoque Pentecostes quinta feria officio Dominice inofficiatur. Sabbata ante Quadragesimam et ante Palmas Dominicarum suarum officia recipiunt, nec immerito, cum quilibet dies priuati de suis Dominicis soleant inofficiari. Ad omnes horas quadragesimales genua flectimus. Item ad missam, etiamsi salutatio precedat orationem, nisi alia oratio sine salutatione precesserit: tunc enim ad priorem tantum genua flectimus, excepto in quarta feria post Palmas, ubi ad utrasque iuxta Romanum Ordinem genua flectimus.



CAP. LI.---De oratione super populum.


Orationem super populum in Quadragesima ideo frequentamus quia cum maiorem conflictum in ieiuniis et orationibus contra spiritales nequitias sumimus, necessario nos instantius Deo commendare debemus. Nam oratio post communionem pro solis communicantibus solet orare. Populus autem, etsi quotidie in Quadragesima conueniat, non tamen quotidie, ut deberet, communicat. Ne ergo populus ita oratione ut communione careret, adiecta est oratio super populum, in qua non de communicatione, sed de populi protectione specialiter oratur. In Dominicis tamen diebus non dicitur, quia genuflexio uitatur, que huic orationi a populo antiquitus persoluebatur; uel potius ideo quia omnes, iuxta attestationem  sancti Ambrosii, in Dominicis diebus communicare deberent, quibus et oratio post communionem pro benedictione sufficere posset. Sciendum est autem, iuxta antiquos Patres, quod soli communicantes diuinis mysteriis interesse consueuerunt, unde et ante oblationem iuxta canones iubebantur exire catechumeni et penitentes, uidelicet qui [ut qui] nondum se parauerunt ad communicandum. Hoc quoque ipsa sacramentorum innuit confectio, in qua sacerdos non pro sola sua oblatione et communicatione, sed et aliorum rogat, et maxime in oratione post communionem, pro solis communicantibus orare uidetur. Nec proprie communio dici potest, nisi pluries de eodem sacrificio participent. Apud Grecos etiam ut legitur, excommunicandus est, qui usque  ad tertiam Dominicam non communicauerit. Beatissimi quoque Patres nostri Ambrosius et Augustinus ad quotidianam nos hortantur communionem. Sed quia hoc modo nec ab omnibus presbyteris in Quadragesima, nedum a laicis, obseruatur, congrue adiecta est oratio super populum, ut uel eo tempore ultima benedictione populus non careret, dum tamen communicare non soleret. Hinc quoque et illa consuetudo apud modernos, que non fuit apud antiquos, inoleuisse uidetur, ut et in aliis temporibus etiam presbyteri post finem misse benedicant, ne populum ita benedictione ut communione priuatum discedere permittant.



CAP. LII.---De diebus Dominice passionis.

A Dominica de passione Domini, non dicitur usque  in Pascha Gloria Patri ad responsoria uel ad introitus, uel ad psalmum uenite, ad quem etiam repetitio inuitatorii solet mutari, id est ut ad primum uersum a medio, ad secundum autem a principio repetatur, et sic usque in finem alternetur. In psalmis ad tertiam nocturnam, legitur homilia de euangelio: Cum appropinquaret. Iuxta Ordinem non dimittitur salutatio ad passiones, nisi in Parasceue, ubi et sacerdotale officium [a sacerdote officium] reticetur, sed Gloria tibi, Domine, non subiungimus. Sciendum autem si quando infra passionem Domini de aliquo sancto agimus, Gloria Patri non omittimus. In feria secunda et tertia post Palmas, due lectiones leguntur continuatam ad missam, ut  in Natiuitate Domini. Item in Sabbato post mediam Quadragesimam, et in quarta feria post Palmas, due lectiones leguntur, et singule accipiunt [singulas recipiunt] genuflexiones, nec immerito: nam et Apostolus in eadem die in antiphona ad introitum omnia celestia et terrestria et infernalia ad genuflexionem pro passione Domini hortatur, que in hac die consilio Iudeorum facta legitur; quod enim in hac die Iudei consiliati sunt, hoc in Parasceue peractum est. Sicut ergo Parasceue plus quam alie ferie sexte in genuflexionibus celebris habetur, sic et in hac quarta feria plus quam in aliis genuflectere merito debemus. Cum enim omnes quartas ferias pro passione Domini seruemus, quis negat illam nobis maxime obseruandam que nobis eamdem specialius  passionem annuatim representat? Iuxta Romanum quoque Ordinem easdem orationes cum genuflexionibus in quarta feria dicere debemus, quas et in Parasceue ante salutationem crucis sancta Ecclesia solet obseruare. Preterea hec hebdomada iuxta Romanum Ordinem [Romanam auctoritatem] Maior appellatur, eo quod ex sanctissimo Dominice passionis sacramento insignior ceteris habeatur. Iure ergo eamdem et lectionibus et genuflexionibus siue in aliis obseruationibus celebriorem quam alias habemus. Iuxta Romanum ordinem in Cena Domini, in Parasceue et Sabbato sancto, ad matutinales laudes post Benedictus, sub silentio dicendum, Kyrie eleison preces et orationes. In Cena Domini, Gloria Patri, et Gloria in excelsis reticetur, nisi ubi chrisma  consecratur: diaconi tamen dalmaticis et subdiaconi subdiaconalibus utuntur. In qua die sub anathemate interdicitur ne quis soluat Quadragesimale ieiunium, ut Priscillaniste faciunt. Sic enim sancti Patres nostri in Laodicensi et in Toletano concilio constituisse leguntur. Hinc B. Leo in sermone de Quadragesima: »Qui, inquit, in Quadragesima unum diem pretermittit, totam Quadragesimam uiolauit, precipue illam diem [illa precipue die] que cum finis sit Quadragesime, magis est obseruanda quam alia, quia omnis laus in fine canitur quam maxime.« In Parasceue officium a lectione; non ab oratione, iuxta ordinem incipitur. Nam oratio finis esse solet potius officiorum quam principium, ut in ipsa missa patet, et in singularibus cursibus. In eadem  die ante singulas orationes, preter illam de Iudeis, Flectamus genua, dicimus, statimque Leuate; postea orationem subiungimus, Romano more, sicut et in aliis diebus continuamus.



CAP. LIII.---De Sabbato sancto.

In Sabbato sancto Zosimus papa cereum magnum benedici constituit, qui et ante benedictionem illuminandus est, et in octauis Pasche populo distribuendus ad subfumigandum rebus eorum, quem diaconus accepta benedictione ab aliquo sacerdote debet benedicere. Duodecim lectiones iuxta Romanum Ordinem legende sunt absque titulis, ante baptismum. Post baptismum presbyteri demum possunt missam, si necesse fuerit, priuatim celebrare, quia iam renati sunt, de quibus specialiter in missa agere debemus;  nec postea a lectionibus quas iam audiuimus, sed a litania incipere solemus.



CAP. LIu.---De Paschali obseruatione.

Iuxta Romanam auctoritatem, agnus in Pascha benedicitur, non ad altare, sed ad communem mensam: Credo in unum, et alia huiusmodi, quotidie usque in octauam dicimus, ut in die sancto. uersum Gradualis: Benedictus qui uenit, in quinta feria; Lapidem in sexta feria congrue dicimus, in qua Dominus a Iudeis reprobatus est. In Sabbato infra octauas Pasche antiphona: Cum esset sero, ad uesperam cantatur, eo quod idem euangelium apud antiquos usque ad Thomas autem, in eodem Sabbato legebatur, sicut adhuc Breuiaria euangeliorum testantur.  Ad hanc uesperam feriales psalmi dicuntur cum Alleluia, et in nocte Dominica nocturna et nouem lectiones iuxta Romanum Ordinem. Et sic deinceps feriales psalmos ad uesperam et ad nocturnam cum Alleluia dicimus, nisi festum occurrat nouem lectionum. Semper tamen ad Matutinas Dominus regnauit recitamus. Sed quia quamplures omnes dies hinc usque in octauam Pentecostes cum tribus psalmis et lectionibus obseruare uolunt, opere pretium uidetur ut ad auctoritatem sedis apostolice recurramus, et inde quid nobis faciendum sit exploremus, unde totius Christiane religionis formam accepimus. Gregorius papa in apostolica sede constitutus, in hac causa [al., de hoc] tale statutum promulgauit: »A die, inquit, Resurrectionis, usque  in Sabbatum, in Albis, et a die Pentecostes usque in Sabbatum eiusdem hebdomade, tres psalmos tantum ad Nocturnas, tresque lectiones antiquo more cantamus et legimus. Omnibus aliis diebus per totum annum, si festiuitas est, nouem psalmos et nouem lectiones et Respons. dicimus; aliis autem diebus duodecim psalmos et tres lectiones recitamus. In diebus Dominicis octodecim psalmos, excepto die Pasche, et die Pentecostes, et nouem lectiones dicimus. Hoc etiam usquequaque iuxta Romanum Ordinem ita fieri statuimus, ut supra notauimus. In octaua Pasche historiam: Dignus es, Domine, et Apocalypsin iuxta ordinem incipimus.«



CAP. Lu.---De festis infra paschale tempus.

Ab octaua Pasche usque in Pentecosten, in festo  trium responsoriorum, unum Alleluia tantum; nouem uero lectionum, duo Alleluia ad missam cantamus, siue de resurrectione, siue de alio festo. Et cum duo Alleluia dicimus, non primum, sed secundum repetimus. Prefationem quoque usque in Ascensionem Domini non omittimus, quia die et nocte Paschale officium celebramus. Incongruum enim esset ut sola prefatio ferialiter, et omnia alia paschaliter obseruarentur. In natiuitate tamen apostolorum Philippi et Iacobi prefationem de apostolis dicimus, sicut et de cruce in Inuentione ipsius. Hoc tempore nullius festi uigiliam ieiunare uel obseruare iubemur, nisi Ascensionis et Pentecostes. Hoc quoque congrue in omnibus uigiliis obseruatur, ut Nona de futuro festo peragatur, si tamen post missam  differtur, uidelicet ut postquam de festo post missam incipimus, nullam deinceps cum nona dissonantiam officiorum faciamus; quam maxime sancti Patres in dispositione eorumdem deuitare studuerunt. Sciendum autem quod antiqui de sanctis communiter in Paschalibus cantare solebant, unde et adhuc de uno que ad plures pertinent, cantantur, ut Alleluia, Gaudete; et offertorium: Confitebuntur; et Responsorium: In seruis suis. Et hoc ideo quia uniuersali resurrectione, cuius typus eo tempore agitur, communis est letitia et festiuitas iustorum. Ideo etiam inuenitur in Martyrologiis siue in Sacramentariis festiuitas sanctorum Iacobi et Philippi, et omnium apostolorum. Eusebius papa a beato Petro  tricesimus secundus, constituit ut omnes Christiani Inuentionem sancte crucis u Nonas Maii solemniter celebrarent. Unde et nos illam cum pleno officio obseruare debemus, quod non incongrue ita ordinare possumus. Antiphona: Helena. Inuitatorium: Alleluia, Regem crucifixum. In I nocturno, antiphona: Adoremus. Antiphona: Adoramus. Antiphona: Tuam crucem. Psal.: Domine Deus noster [Domini est terra]. Conserua me. Domine in uirtute. uers.: Omnis terra. Responsorium: Hoc signum crucis. Responsorium: Agnus Dei Christus. Responsorium: Ecce uicit leo. In secundo nocturno antiphone: Crucem sanctam. Per signum crucis, Nos autem. Psalmi: Domini est terra, Magnus Dominus, Iubilate. uersus: Dicite in nationibus, Dominus regnauit a ligno. Responsorium:  Dignus es, Domine. Responsorium: Audiui. Responsor.: Dulce lignum. In tertio nocturno antiphona: Saluator mundi. Antiphona: Salua nos. Antiphona: O magnum. Psalmi: Cantate, prim.: Dominus regnauit, exsultet, Cantate, secund. uers.: Mihi autem absit gloriari. Respons.: Bonum est confiteri Domino. Respons.: Dicant nunc. Respons.: O crux benedicta. Ad laudes matutinales. Antiphona: Helena Constantini. Antiphona: Tunc precepit. Antiph.: Helena sancta. Antiphona: Cumque ascend. Antiphona: Orabat Iudas. In euangelio antiph.: Cum orasset Iudas. De sancto autem Alexandro et sociis eius post Benedicamus commemorare solemus. Exaltatio autem sancte crucis non adeo generaliter et solemniter celebratur, et hoc fortasse ideo quia  nullum inde tam speciale statutum ut de inuentione reperitur.



CAP. LuI.---De Pascha annotino.

Romani annotinum Pascha quasi anniuersarium Pascha dicunt, quia antiquitus apud illos, qui in priori Pascha baptizati erant, in sequenti anno eadem die ad ecelesiam conuenere, sueque regenerationis anniuersarium diem cum oblationibus solemniter celebrauerunt. Cuius diei hoc erat officium: Resurrexi, per totum. Lectio, uidi ostium. Euang.: Erat homo ex Phariseis, cum orationibus ad hoc competentibus; que omnia apertissime de gratia regeneratorum agere uidentur. Sed quamuis huiusmodi anniuersarius a paucis uspiam obseruetur, authentici  tamen libri ipsum obseruari debere innuunt, qui nobis lectionem et euangelium sub titulo Pasche annotini annuatim prescribunt. Si enim quilibet suum natalem, quo ad eternam mortem natus est, obseruat, quanto magis illum obseruare deberet, quo ad eternam uitam regeneratus est?



CAP. LuII.---De Litaniis.

Maior Litania a beato Gregorio papa primo pro pestilentia ipsius temporis instituta est, qui et Ioanni episcopo Rauennati scribens, diem Litanie tempus cineris et cilicii appellat. Triduane autem Litanie ante Ascensionem Domini non Romane, sed Gallicane sunt; quia [quas] illas sanctus Mammertus uiennensis episcopus instituisse legitur; quas sancti Patres non equitando, non uestibus pretiosis utendo,  sed in cinere et cilicio, sicut et maiorem Litaniam, obseruari statuerunt. In quarum ultima die, id est in uigilia Ascensionis Domini, canitur officium: uocem iucunditatis; offertorium: uiri Galilei; communio: Pater cum essem.



CAP. LuIII.---De hebdomada Pentecostes.

Ieiunium estiuale semper infra Pentecosten est celebrandum. Nam orationes et lectiones de eodem ieiunio agunt de Spiritu sancto [festo sancti Spiritus]. Sicut ergo ieiunium uernale semper infra Quadragesimam est celebrandum, eo quod Quadragesimalia habeat officia, ita et istud infra festum Spiritus sancti, unde habet officia, apte celebratur. Sic enim sancti Patres de utroque ieiunio constituisse leguntur. In ieiunio Pentecostes genua non flectimus, iuxta  Romanum Ordinem. Quidam etiam ad missam ieiunii nec Gloria in excelsis pretermittunt, sed incongrue, cum eadem missa de tertia mutetur ad sextam. Sunt enim tres hore in die ex Dominica passione ad celebranda mysteria consecrate, uidelicet, tertia, in qua linguis Iudeorum; sexta, in qua manibus gentilium crucifixus est; nona, in qua emisit spiritum. Inter quas hora tertia in festiuis diebus maxime obseruatur, ea fortasse ratione quia. inter reliquas passionis horas, tempori Dominice resurrectionis siue natiuitatis propinquior esse uideatur. Sexta uero uel nona ieiuniorum officiis deputantur. Excepto autem in Cena Domini, in Sabbato sancto Pasche et Pentecostes, nunquam alicui misse Gloria in excelsis ascribitur, nisi illi quam et festiue ad Tertiam celebrare  debemus. Ergo non incongrue et missis huius ieiunii Gloria in excelsis subtrahimus, quas non festiue ad Tertiam, sed ad Sextam obseruare solemus. Quidam autem satis apte in hoc ieiunio duas missas cantant, unam ad Tertiam solemniter, cum Gloria in excelsis, ut festo Spiritus sancti satisfaciant; alteram post Sextam pro ieiunio; sicut festo S. Thome satisfaciunt in ieiunio hiemali, et festo sancti Matthei in ieiunio autumnali: item sancto Marco in Litania maiore, et annuntiationi sancte Marie in Quadragesima, uidelicet ut prior missa festo, secunda uero satisfaciat ieiunio. Ad quam [quod] etiam non gradualia, ut antiquitus, sed Alleluia cantamus.



CAP. LIX.---De octauis Pentecostes.

 Sequitur Dominica uacans, cui attitulatur lectio uidi ostium; orationem uero, id est deprecationem, ex Quadragesima, et Euangelium de Pascha annotino mutuauit: officium autem de ipso die Pentecostes, eo quod octaua eius sit, competenter accipit. Ad Nocturnam, nouem lectiones iuxta Romanum Ordinem dicimus, licet totidem responsoria de Spiritu sancto in antiquis Antiphonariis non inueniamus. Et hoc fortasse ideo quia Romani non singulis lectionibus singula semper subiungunt responsoria, nam tertium siue nonum multoties pretermittunt. Nos tamen predictis nouem lectionibus totidem responsoria alleluiata, undecunque collecta, Gregoriano more subnectimus, id est communiones pro  responsoriis accipientes, ut in aliquibus libris reperitur. In crastinum autem de libris Regum ad nocturnam legimus et canimus, et officium ad missam: Domine, in tua, nisi aliquod celebrare festum habeamus [festum celebrare debeamus]. Ipsum etiam officium in sequenti Dominica Romano more possumus repetere, si tamen eo anno usque in Aduentum Domini plures hebdomade fuerint. Sin autem, officio: Domine, in tua, sole ferie sufficiant [sufficiunt], sicut cuilibet Dominicali officio ferie sufficiunt, cuius Dominicam aliquod celebrare officium occupauerit.



CAP. LX.---De officio sancte Trinitatis.

Quidam autem officium de sancta Trinitate in octaua Pentecostes instituunt, licet non sit alleluiatum,  quod et per totam subsequentem hebdomadam obseruandum putant, sed non est authenticum. Nam quidam Leodicensis Stephanus idem officium, sicut et historiam de inuentione sancti Stephani, composuisse asseritur; que utraque ab apostolica sede respuuntur. Unde pie memorie Alexander papa de hac re inquisitus, respondit iuxta Romanum Ordinem nullum diem specialiter ascribi debere solemnitati Sancte Trinitatis, sicut nec sancte unitatis, precipue cum in omni Dominica, imo quotidie, utriusque memoria celebretur. Sciendum autem quemdam Albinum magistrum Caroli imp. rogatu sancti Bonifacii archiepiscopi, ut aiunt, missales orationes de Sancta Trinitate composuisse, et in secunda feria de sapientia, in tertia de Spiritu sancto,  in quarta de caritate, in quinta de angelis, in sexta de cruce, in Sabbato de sancta Maria. Et hoc ideo ut presbyteri illius temporis nuper ad fidem conuersi, nondum ecclesiasticis officiis instructi, nondum etiam librorum copia prediti, uel aliquid haherent cum quo officium suum qualibet die possent explere. Unde et adhuc quidam easdem orationes quotidie, etiam cum + proprio [propria] abundent officio [officia], nolunt pretermittere. In singulis quoque hebdomadibus, sexta feria de cruce, et Sabbato de sancta Maria pene usquequaque seruatur, non tam ex auctoritate quam ex deuotione. Sicut igitur huiusmodi obseruationes nulli magis hebdomade quam alii ascribuntur, ita nichilominus et illa  de sancta Trinitate. Incongruum ergo uidetur unam Dominicam cum orationibus Albini, et cantu Stephani de sancta Trinitate celebrari, cum omnes Dominice authenticis abundent officiis, que non minus nobis intimant honorem sancte Trinitatis. Prefationem autem de sancta Trinitate, quam in diebus Dominicis frequentamus, non ex Albino, sed ex Romana auctoritate suscepimus. Nam hec est una ex illis nouem quas solas Pelagius papa, antecessor Gregorii, constituit obseruari. Fecit tamen idem Albinus in sancta Ecclesia non contemnendum opus, nam Gregorianas orationes in libris Sacramentorum collegisse asseritur, paucis aliis adiectis, quas tamen sub obelo notandas esse indicauit. Deinde alias orationes siue prefationes, etsi non  Gregorianas, ecclesiastice tamen celebritati idoneas collegit, sicut prologus testatur quem post Gregorianas orationes in medio eiusdem libri collocauit.



CAP. LXI.---De concordia et ordine officiorum.

Sciendum autem quod sanctus Gregorius ita ecclesiastica ordinauit officia, ut prima oratio in missa, officio, lectioni et euangelio semper concordet, sicut in omnibus solemnitatibus deprehendi potest. Sed hanc concordiam in estiualibus Dominicis illi maxime confundunt, qui uacantium Dominicarum orationes incongrue assumunt. uerbi gratia, ut illam orationem: Deprecationem, etsi in octaua Pentecostes post ieiunium Quatuor Temporum legitime ponatur, multoties tamen et inter Dominicas in tertio  loco reperitur; et hoc ideo quia et predictum ieiunium in secunda hebdomada post Pentecosten aliquando, licet incongrue, celebretur. Qui ergo predictam orationem tertio Dominicali officio applicauerit, concordiam officiorum usque in aduentum Domini secundum ordinem disturbabit. Eodem modo et ille peccabit, si quis post ieiunium autumnale orationi uacantis Dominice, siue illi orationi: Absolue, que ieiunium precedit aliquid [aliquod] ex Dominicalibus officiis adaptauerit. Iis ergo premissis, ita Missales orationes singulis officiis feriatim copulentur, ut illa oratio: Omnipotens sempiterne Deus, qui abundantia pietatis, illi euangelio: Duo homines, societur, que ad inuicem adeo concordant, ut deuotio publicani in ipsa oratione exprimi uideatur. Item  illa secreta: Deus qui legalium + differentia sacrificiorum [differentiam hostiarum], semper iungenda est illi offertorio: Sicut in holocausto. Nam quamuis et alie huiusmodi orationes suis officiis indubitanter concordent, in predictis tamen euidentior concordia notatur: quam qui diligenter obseruauerit, nec antea, nec postea concordiam officiorum disturbabit, si per ordinem officiis orationes uiritim sociare uoluerit.



CAP. LXII.---De Dominicali officio non facile pretermittendo.


Iuxta Romanam consuetudinem, in omni Dominica ecclesiastico conuentui cum officio Dominice [Dominicali] satisfacimus, nisi aliqua multum celebris festiuitas in ipsa die occurrat, ut festum Ioannis Baptiste, uel sancti Petri apostoli: pro quibus non minus quam pro Dominica populus solet congregari, quas et in aliis diebus solemnissime celebraremus. Item cum plures sint [sunt] Dominice quam officia, non ut quidam differimus, sed quoties necesse fuit, aliqua repetimus, illo duntaxat obseruato ut ultimum officium in proxima tantum hebdomada ante Aduentum Domini cantetur. Est enim preparatio Domini  Aduentus, qui semper in quinta Dominica ante Natale Domini debet initiari, uidelicet ut sicut antiqui Patres per quinque etatum curricula, siue per quinque libros Moysis, de Aduentu Christi edocti sunt, nichilominus et nos per quinque Dominicas de Aduentu eius instruamur, ut iuxta euangelium eiusdem diei, de quinque panibus cum quinque millibus hominum saturari mereamur.


 Explicit .



SAECULI XI MONUMENTA DIPLOMATICA



IMPERATORUM GERMANIAE NECNON FRANCORUM REGUM DIPLOMATA ET CONSTITUTIONES ECCLESIASTICAE



RADULFUS III COGNOMENTO PIUS, BURGUNDIONUM REX. 





RADULFI DIPLOMATA



I. Confirmat que monasterio S. Andree uiennensis donauerat Conradus pater eius. 
[Edidit ACHERY, Spicil. t. III, p. 380.]


In nomine Domini Dei eterni, RADULFUS rex.

 Si locus sanctorum more precedentium regum catholicorum aliquid compendii, unde uita inibi Deo famulantium sustentetur, conferre studemus, non solum in hac uita diutius cum prosperitate regnaturos, uerum in perenni a Deo recompensationem recipere confidimus. Quocirca nouerit sancte Dei Ecclesie  nostrorumque fidelium uniuersitas, presentium scilicet ac futurorum, quia uenerabilis abbas Haimoinus de monasterio Sancti Andree apostoli, in ciuitate uigenna siti, cum monachis sibi commissis, ante presentiam nostram preceptum patris nostri deferens, postulauit ut res que in ipso ad prefatum monasterium a se iamdudum restauratum delegate erant pro anime matris nostre Mathildis regine remedio ac sue, nostre auctoritatis precepto ad sustentationem Deo ibi seruientium corroborare dignaremur. Sunt autem res ipse in pago uigenni site, in uilla uitrosco ecclesia cum appendiciis suis, et quidquid in ipsa uilla, uel in Arelo pater noster et mater nostra de Teudowino acquisierunt, et in Arcas mansum unum, et in Masiano colonica una. Nos uero  non solum in hoc ei assensum prebentes, sed insuper per consilium dilecte coniugis nostre Agildrudis regine, ac fratris nostri Burchardi Lugdunensis archiepiscopi, quamdam uillam Crisinciacus nominatam cum familiis utriusque sexus et etatis, et rebus omnibus ad ipsam respicientibus, que ex multo tempore de prefato monasterio ablata fuit, pro remedio anime patris nostri, sicut ipse in fine obitus sui reddidit, sancto Andree sanctoque Maximo reddimus et concedimus, et per hoc nostre auctoritatis preceptum sancimus, ut deinceps nullus dux, marchio, comes, uel quelibet grandis aut parua regni nostri persona de supra nominatis rebus nullum teloneum, uel aliquam fonctionem exigere presumat,  sed ad subsidia monachorum in prelibato monasterio Deo seruientium, omnium hominum inquietudine remota, cuncto permaneant tempore.

Si quis autem huius nostri precepti uiolator exstiterit, sciat se compositurum auri optimi libras XXX, medietatem camere palatii nostri, et medietatem monachis supradictis. Ut autem uerius a nobis factum credatur, et ab omnibus diligentius succedentibus temporibus obseruetur, manus illud nostre subscriptione roborantes, sigilli nostri impressione adnotari iussimus: et ad confirmationem prelibatam confirmandam addimus ecclesiam de Masclatis cum appendiciis suis ad predictorum monachorum subsidia.

Signum domni Radulfi nobilissimi regis.

Paldolfus cancellarius, recognoui.

 Data II Idus Ianuarii, anno Incarnationis Domini 994, indict. u, anno uero domni Radulfi regis primo.

Actum uigenne in Dei nomine feliciter. Amen.



II. Amizoni, archiepiscopo Tarantasiensi, comitatum eiusdem urbis donat. 
[MURATORI, Antiq. Ital, I, 415.]

In nomine sancte et indiuidue Trinitatis, RODULPHUS, eterni iudicis misericordia rex.

Dum in primordio Christiane religionis constituti sunt reges, Ecclesiarum sollicitudinem curamque pontificum Deo famulantium considerantes, augmentando terrarum donis pontificatus quamplures ad  summam duxerint dignitatem, nos quidem, exempla priorum perpendentes ac molem nostrorum peccaminum, ne ira districti iudicis pauidi damnemur, archiepiscopatum Hibernis incursionibus penitus depopulatum, quem Amizo, prout uires appetunt, ordinatum uestiuit, comitatu donamus, ac, huius auctoritate nostri precepti, hunc autem iuste et legaliter esse datum firmamus, ut sicut predictorum maligne incursioni sepissime decidit furore, ita nostri iuuaminis subleuetur honore. Hoc autem omni consideratione cordi committimus, Dominumque Christum Iesum fixis genibus imploramus, quo his peractis ad celestis patrie ualeamus deportari regnum, ac potestatem sancte Dei Ecclesie Tarentasie integrum conferimus comitatum, quo beatissimorum  apostolorum principis iam dictum comitatum Deo deferimus, ut in omnibus eamdem ipse predictus archiepiscopus potestatem habeat regimen siue ordinationis suorum tantis temporibus episcopo committere. Quicunque igitur istius nostre donationis seriem temerario ausu temerare presumpserit, omnibus Dei maledictionibus subiaceat, sanctorumque apostolorum omnium nodis et nexibus irretitus, anathemate perpetuo damnetur. Et hec nostra auctoritas firma, stabilis maneat semper; insuperque sentiat se compositurum centum libras optimi auri, medietatem camere nostre, et medietatem archiepiscopo, uel successoribus suis. uerum ut hoc credatis melius, presens preceptum firmauimus, nostroque sigillo insigniri iussimus.

 Signum domini serenissimi regis Rodulphi.

Anselmus regis cancellarius hoc scripsit preceptum anno Domini Incarnationis nongentesimo nonagesimo sexto, indictione uero decima, regni autem Rodulphi tertio.

Actum in Agauno feliciter.



III. Ecclesiam S. Nicolai de Poliniaco S. Odiloni ac monasterio Cluniacensi concedit. 
[Dom MARTENE, Thesaur Anecd., I, 147, ex archiuis Camere Computorum Diuionensis.]

In nomine sancte et indiuidue Trinitatis, RADULFUS, Dei gratia Burgundiorum rex.

Sicut certum est quia Dei potentis non . . . . .  quippe sine quo potestas non est, ita quoque liquet quod potentum opera interrogabit. Et ob hoc nobis summopere curandum est ut cum uel prodesse, uel obesse, ipso disponente, possumus, nostrum posse sub eius nutu penitus subigentes, et honori sancte eius Ecclesie proficiat, certatim faciamus. Itaque prisce seriem consuetudinis, regalemque Christiana religionis morem considerantes totis nisibus totoque mentis affectu imitari cupimus, et quod ipsi duxerunt ad ecclesiastice celsitudinis curam, nos spiritualibus armis, et clypeo Dominice protectionis defendi eamdem cure sollicitudinem subintremus, sicut qui Deo famulantibus placabiles misericorditer exstiterunt. Quapropter cunctis, tam regibus, quam  reliquarum dignitatum personis, presentibus uel futuris, notum sit quod petiit a nobis quidam fidelis noster Reinaldus comes, filius Othonis cognomento Willelmi, uiri illustrissimi, quatenus Cluniacensi cenobio in honore primorum celi, Petri uidelicet et Pauli constructo, cui preest reuerendus Pater Odilo, concederemus per hoc nostre auctoritatis preceptum ecclesiam siue monasterium in honore Dei et Saluatoris Iesu Christi, eiusdemque Genitricis Marie, sanctique Petri apostoli, necnon et sancti Nicolai confessoris almi consecratum, ad habitandum ibi Cluniacenses monachos, qui tam pro nostra quam omnium salute Deo assidue preces et uota persoluant. Concedimus ergo iam dicto cenobio prefatum locum, situm in episcopatu uesuntionensi iuxta Polliniacum,  in loco qui recte uallis uocatur constitutum, cum terra et decimis, seu omnibus sibi pertinentibus, et a bone memorie Othone, cognomento Willelmo, siue Reinaldo eius filio, uel ab aliquo possessore ibi collatis seu conferendis, et cunctis ibi undecunque in regno nostro acquisitis, uel in perpetuum acquirendis. Ad presens quoque quatuor ferreas caldarias, situsque earum in salinis, et uineas que quondam fuerunt Beatricis, et omnia que Cluniacenses monachi in predicto burgo acquisierint. In burgo etiam Giosonensi, quod quia ibi acquisierunt, uel preterea acquirere potuerunt, uillam denique Glenonem, cum ecclesia et decimis, cum seruis et ancillis, cum uineis, siluulis, pratis, ruribus,  campis, pascuis, omni omnino terra culta uidelicet et inculta, cum cunctis ubicunque positis ad eamdem uillulam pertinentibus. uillam quoque Mediolanum, ecclesiamque, cum decimis et omnibus suis pertinentiis, maximeque eternam consuetudinem in silua Maydunensi: uillam quoque uesanensem, cum ecclesia et decimis, et cunctis ad eamdem uillam pertinentibus, locum etiam qui dicitur Mutua, et omnia ad se pertinentia. Sed et Guntherium Popilianensem, cum omnibus que ipse uisus est habere, tam in alodis quam in beneficiis comitum, et cuncta omnino possessione eius, piscariam quoque Guiriacensem, cum omni terra ad eam pertinenti. Prefati igitur Reinaldi comitis, uel aliorum fidelium nostrorum obtemperantes petitioni, cum consensu coniugis  Yrmengardis, concedimus, sicut dictum est, Cluniacensi cenobio omnia superius memorata, ac uelut iam diximus deinceps acquirenda, ad tenendum et iure perpetuo possidendum, sine cuiuslibet persone, uel nobis succedentis in regno, uel alterius cuiuscunque ordinis seu dignitatis contradictione, uel ulla ab aliquo ibi retenta consuetudine. Et hoc ut a nobis uerius credatur, et a posteris nostris non frangatur, propria manu nostra roborauimus, et sigilli nostri impressione insigniri iussimus.

Signum domni Radulfi regis.

Actum Logis, anno Incarnationis 1029, regnante Radulfo rege anno XXXu.



HENRICUS I FRANCORUM REX 





DIPLOMATA



I. Pro monasterio S. Saluii apud Monsterolum.---Henricus aui sui Hugonis patrisque Roberti donationes eidem loco factas confirmat. 
[Dom MABILL. Annal. Bened., t. Iu, Append., p. 733, ex chartario S. Saluii.]


In nomine sancte et indiuidue Trinitatis, ego Heinricus gratia Dei Francorum rex, etc.

Unde loco S. Wingalei Monsteroli sito a pluribus collata, precepto nostro auctoritatis firmamus et sigilli nostri impressione signare precipimus. In primis ea que a nostra liberalitate uel patris mei Roberti, uel aui mei Hugonis predicto loco concessa sunt, scilicet molendinos duos ceruisie usibus deseruientes,  a me alterum cum quinque accolis, et alterum ab auo meo predicto Hugone cum decimo pontis denario, et duabus ecclesiis in memoria sancti Iudoci sacratis, quarum una est infra munitionem, alia super fluuium . . . . . cum piscatoria aque ab  Atimacho usque . . . . . Addimus preterea firmando ea que pater meus contulit, tres ecclesias, unam scilicet in honore sancti Petri, aliam in honore sancti Wingalei, tertiam in honore sancti Saluii sacratas; et transitum noue uille . . . . Inculcamus preterea corroborando ea que a primis fundatoribus loci sunt collata, scilicet a Hilgodo comite, qui predictum sanctum nuper a partibus Britannie propter metum piratarum deportatum hospitio cum liberalitate et munificentia tempore Ludouici imperatoris filii Caroli Calui suscipiens, dedit illi, in primis atrium publicum, sepulturam scilicet aduenarum et peregrinorum, deinde nouem mansos subtus Firmitatem . . . . His addimus nostra auctoritate ea que contulerunt Herlewinus comes, Raynerus, Hato,  Scylaldus, Wenerannus, Clarboldus, Aldonus comes, Anscerus, Saleco, Arnulfus comes, Balduinus comes, Gonfridus, Benzelinus, Alfridus, Hagano, Autgerus clericus, Balduinus marchisus, Ingerannus  comes, Rodulfus, Landricus-Largus, Hato, Framericus, Hugo, Walterus, Herleboldus, quorum primus Herlewinus comes dedit in uilla Sguira ecclesiam unam in honore sancti uedasti, et uillam que Longum pratum dicitur, cum silua et arabili terra et pratis. Dedit denique uillam Siluiniacum, etc.

Actum Mons eroli publice anno incarnati uerbi millesimo quadragesimo secundo, et regni Henrici regis undecimo. Ego Balduinus cancellarius regis relegendo subscripsi  .



II. Placitum pro cenobio Sancti Medardi aduersus Rotbertum Codiciacensem. 
[Dom. MABILL., De re diplom., lib. uI, p. 604, ex chartario S. Medardi.]

 Eo usque inolitum humanitatis uitium uidemus profusum, ut principale quod est nature suis quodammodo nebulis obfuscet, et abiecta puritate simplicitatis, girum laboris delectabiliter sub iugo cui se sponte supposuit, portet. Unde necessario testimoniis eget simplicitas rara fulciri, quoniam nequit aliter humane malitie multiplicata uersutia uinci. Hac ex causa Raynoldi abbatis Sancti Medardi et Rotberti de Codiciaco altercatio longa in presentiam usque Henrici inuictissimi regis Francorum perducta, eius est in iusto iudicio et regali auctoritate finita. De pluribus que tyrannica ui facere iniuste ualebat in abbatia, regeque iubente res eadem ratio finite altercationis his conclusa et firmata est litteris  ad testimonium ueritatis, ne ultra predictus miles uel eius posteritas in aliquo submurmuret, quemadmodum sepissime super ecclesias insatiabilis cupido mortalium facere solet. Notum sit ergo omnibus sancte Dei Ecclesie filiis et fidelibus, tam futuris quam presentibus, quoniam Rainaldus gratia Dei constitutus abbas cenobii quod preter menia Suessionice urbis fundatum est in honore sancti Medardi, magna necessitate compulsus Henricum regem adiit in abbatia Sancti Stephani, in loco qui dicitur Codiciacus, coram episcopis et abbatibus ac nobilibus multis qui infra notati sunt astipulande causa ueritatis; et supra Robertum pro custumis quamplurimis, contra ius et fas in eadem abbatia scilicet ab ipso leuatis, querimonias intulit  auribus piissimi regis, adfuit ille regia coactus preceptione, et que iniuste presumpserat et leuauerat, licet diu frustra nitens defendere, tandem tam iussu potentissimi principis quam presentium ratione firmissima nobilium uictus, id solum quod infra subscripsimus, in abbatia sibi deberi, de preteritis penitens  compulsus annuit. Si abbati aut ministris eius de hominibus forensibus, sicuti de ledis aut aliis tortitudinibus, quidpiam potentum aut uicinorum aliquid fecerit iniustum, et abbas aut ministri eius per se poterunt habere et recipere rectum, in hoc non Rotbertus neque posteri eius nichil clamandum habebunt. Si autem abbati aut ministri eius ad obtinendam iustitiam defecerit uirtus, et ob hoc ipse Rotbertus aut posteri eius ab abbate aut ministris ipsius moniti fuerint et inuitati ad faciendam defensionem; si per eos iustitiam receperint, tunc ex iustitia, quam uulgo uocant Legem, tertiam tantum habebunt partem. Quia igitur de iustis et iniustis custumis ad hanc solam multorum testimoniis recognoscens est adductus; idoneorum testium nomina  quibus presentibus id actum est et firmatum, hic inferius signauimus, ne  ad amplius requirendum uel ipse respirare audeat, uel suorum aliquis posterorum. Et ne ulterius fieret, iussu regis in presentiarum omnes episcopi qui subscripti sunt, anathematizauerunt, quod rex propria manu firmauit, atque sigillo regie auctoritatis consignari fecit.

Signum Widonis Remorum archiepiscopi. Signum Beraldi Suessonum episcopi. Signum Walteri Meldensium episcopi. Signum Gibuini Laudunensis episcopi. Signum Drogonis Beluacensium episcopi. Signum Rogeri Catalaunensis episcopi. Signum Frolandi Siluanectensis episcopi. Signum Rainaldi comitis. Signum Guidonis filii eius. Signum Drogonis.  Signum Godefridi. Sancti Quintini militis. Signum Balduini. Signum Walteri Albani. Signum Willermi fratris eius. Signum Widonis uicecomitis. Signum Guidonis de Cerchia. Signum Wazelini de Chasneyo. Signum Widonis marescalci. Signum Drogonis prepositi. Signum Odardi. Signum Odelini Camerarii. Signum Gunzelini. Signum Fulconis. Signum Euraldi filii Hesselini. Signum Gerardi. Signum uiuieni. Signum Aeilberti: Signum Henrici regis Francorum inuictissimi.

Descripta uice Rainoldi cancellarii iubente Rainaldo abbate, anno incarnati uerbi millesimo quadragesimo septimo  , indictione quinta decima, regni uero Henrici regis nono decimo.



III. Henricus I rex Francorum canonicis Carnotensibus liberum concedit fiscum Unigradum. 
[Gall. Christ. t. uIII, p. 300]


In nomine sancte et indiuidue Trinitatis, Patris  uidelicet, et Filii, et Spiritus sancti, ego HENRICUS Francorum rex Dei gratia.

Si erga cultum sanctorum et utilitatem ecclesiarum antiquorum institutio nos uoluit esse deuotos, quanto magis erga singularem memoriam nostre saluationis, uidelicet Dei Genitricis, quam post Deum credimus et confidimus non solum nostre salutis amminiculum, sed et plenum effectum! Unde pro acquisitione eterne felicitatis admodum sollicitus, circumspexi si circa me aliquid haberem, quod eius famulatui et promerende gratie impendere possem: et hoc mihi aliquantisper cogitanti ad memoriam rediit canonicorum Carnotensis ecclesie, quam sepius inculcauerant, petitio, per quam a diuersis exhibitionibus et exactione illa, que uulgari nomine  uicaria uocatur, illum fiscum, cui Unigradus [al. Ingreium] uocabulum est, liberum et quietum deinceps esse concederem. Ego uero petitionis ipsorum exaggerando cumulum, uniuersa concedo quecunque quelibet terra prefati fisci mihi et meis hactenus persoluere consueuerat, quatenus in eo habitantes tutius uiuere, et idcirco quecunque ab eis usibus canonicorum debentur, plenius ualeant reddere, exceptis quatuor sextariis uini de unoquoque arpenno, quos mihi aduocationis gratia retinui, quatinus si in posterum quis ei fisco iniuriam inferre tentauerit, rege auxiliante superno, me aduocatum sibi sentiat esse infestum. Et ut nostre liberalitatis munificentia omnibus sancte matris Ecclesie fidelibus et nostris esset nota, summo studio et diligentia  precipimus exarari et sigilli nostri impressione signari: quatenus quod manu propria signo crucis impresso statuimus esse ratum, per curricula succedentium temporum maneat inconuulsum. Et si quis huius conuentionis esse tentauerit uiolator, quod absit, iram Dei incurrat, atque nostra nostrorumque auctoritate conuictus abscedat, et pro illicita presumptione auri libras centum regali fisco persoluat.

Actum publice Parisius anno uerbi incarn. 1048, indictione prima, regnante Henrico rege XuIII anno, Xu Kalendas Maii.



Iu. Priuilegium pro monasterio Sancti Theodorici prope Remos.---Adiutus rex ab Alberto abbate in expugnatione Castri-Noui, eius monasterium a iugo aduocatorum et uexationibus archidiaconorum absoluit. 
[Dom MARTENE, Ampl. Collect., I, 422, ex ms. S. Theodorici.]


In nomine sancte et indiuidue Trinitatis. Ego  HENRICUS, gratia Dei Francorum rex, successoribus meis regibus pacem et salutem.

Omnis quicunque alicui in aliquo dignitatis genere succedit, eius imitator esse debet in omni honestatis proposito, cuius officio se mancipauit  libenter succedendo. Neque enim locum officii uel sedem celsitudinis usurpando appetere debet, qui eius effectum uindicare non audet. Unde nos liberalitatem et munificentiam regum et imperatorum, quibus cum officio tum dignitate, Dei gratia preueniente, successimus, pro posse exsequentes, erga loca sanctorum et congregationes fidelium diuine maiestati famulantium, ita liberales et deuoti cultores esse cupimus, ut ab eorum excellentia et largitate desides et degeneres esse non uideamur. Et licet hoc in commune omnibus ecclesiis debuerimus, ut eis amminiculari et subuenire dignum iudicaremus, illorum tamen necessitudini propensius debemus debito et ratione condescendere, quos in seruitio nostro insudasse, et in fidelitate nostra  contigit uehementius elaborasse. Notum siquidem est omnibus pene regni Gallorum incolis quantum laborem impenderimus in captione castri quod Nouum uocatur. Ad quam strenue et uiriliter peragendam, magnum solamen nobis prebuit locus S. Bartholomei  , Alberto eius loci tunc temporis abbate, diligenter et constanter adeo insistente, ut etiam a meis sepe monitus essem, ut ei bonam uicem redderem, et dignam remunerationem pro merito conferrem. Qua persuasionis inductione meorum prouocatus, deliberaui querere quid predicto loco et abbati possem exhibere pro sui beneficii et laboris remuneratione. Sed cum comperissem ab abbate et habitatoribus loci aduocationem abbatie, quam quidem castellani tenuerant, sibi et  suis fuisse infestam, eo quod multas iniurias publice et priuatim per eam perpessi fuerant, consilio et astipulatione meorum, iam dictam aduocationem cum beneficio ad eam pertinente, predicto omnino concessimus loco.

Deinde nostre serenitati suggesserunt quod ab archidiacono, qui procurator et prouisor eiusdem loci ad utilitatem esse debuerat, multa sub obtentu canonice institutionis patiebantur aduersa. Pro quibus sepius apud archiepiscopum proclamantes secularibus negotiis archiepiscopo sepius intento, pacem secundum quod uoluerant, et sibi necesse fuerat, non obtinuerunt. Hac necessitate coacti, nobis intimauerunt quid patiebantur aduersi. Huic  compatiens conquestioni, amicabiliter aggressus sum archiepiscopum cum ecclesie ministerialibus, petens ut quod contra canonum statuta et apostolice sedis decreta perspicue iniuriosum erat, omnino pretermitterent, et quidquid malorum exigi poterat sub specie boni, causa nostri amoris et petitionis omnino frustrarent. Et huius petitionis conditionem postquam ab illis non uoluntarie obtinui, sub impressione nostri sigilli scriptam, et manibus fidelium nostrorum corroboratam, predicte ecclesie publice contulimus, et per assensum cunctorum qui affuerunt contradidimus. Petimus ergo successores  nostros ut quidquid pro salute animarum suarum statuerint, et uelint esse in perpetuum, ita hoc nostrum statutum per curricula temporum, per eos contra episcoporum alumnos seruetur inconuulsum. Hoc autem nostre auctoritatis preceptum, ne alicuius temeritas contra fas et iura uiolare presumeret, in consessu episcoporum nostrorum firmauimus, et per eorum excommunicationem corroborauimus, et presentia  pape ad hoc idem faciendum presentari iussimus. Conuentionem denique quam archiepiscopus et archidiaconus nobiscum firmauerunt et pacti sunt, scripto nostri precepti inserere placuit ne quis in posterum emergeret, qui inde aliquid addere uel minuere, seu commutare aliquando posset.



u. Priuilegium Henrici I Francorum regis pro Case-Dei monasterio. 
[Gall. Chr. II, 1031.]


In nomine Domini, etc.

Notum esse uolumus . . . . . . . . . . . . . . . quod nostram adiens mansuetudinem uenerabilis uir et Deo dignus Robertus Briuatensis canonicus et thesaurarius, a domino Rencone . . . . . Aruernorum episcopo missus et per litteras commendatus, innotuit se quamdam ecclesiam in pago Auernensi in eremo sitam, et adeo honoribus ampliatam, Casam-Dei nominatam, ad culmen et honorem abbatie promouere uelle, nostre liberalitatis iussu et  potestate, et episcopi sui permissione. Agentes itaque consilium commune cum proceribus et primoribus palatii nostri, decreuimus eius annuere precibus, et tam pro nostro [f., nostra], quam patrum nostrorum indulgentia, per preceptum nostre firmitatis authorisamus, et abbatiam fieri iussimus et permisimus, etc.

Omittimus plurima de hac noua abbatia ecclesie Claromontensi subiecta, cum onere persoluendi pro censu libram incensi in festo Assumptionis B. Marie. Reliqua que continent catalogum possessionum nascentis monasterii descripsimus.

Dona etiam pro Dei amore et timore ecclesie predicte concessa, auctoritate nostre potestatis signauimus, et sigillo regio confirmauimus, scilicet in eadem uilla ecclesiam quamdam in honorem SS.  martyrum uitalis et Agricole consecratam. In territorio Briuatensi ecclesiam unam in honorem S. Andree de Comps. cum omnibus ad eam pertinentibus. In uico Tuniaco ecclesiam S. Germani martyris, cum ipso uico et omnibus ad eum pertinentibus. In territorio Fornoliensi ecclesiam cum ipsa uilla et omnibus ad eam pertinentibus. Ecclesiam de Bello-pomerio cum ipsa uilla et omnibus ad eam pertinentibus. Capellam de Castello Bullionis. In uico Luziliaco tres ecclesias cum ipso uico et omnibus ad eum pertinentibus. In uilla S. Domnini  duas ecclesias et medietatem ipsius uille. In castro de Monte-uasconum capellam. In uilla S. uictoris duas ecclesias: in territorio Rocensi ecclesiam S. Desiderii ep. et mart. In territorio Lugdunensi, in uilla que dicitur Sociacus, ecclesiam S. Marie cum ipsa uilla et omnibus ad eam pertinentibus, et etiam perplura predia uillarum, terrarum cultarum et incultarum, siluarum, uinearum, aquarum et pascuorum. Quisquis autem aliquam controuersiam uel calumniam huic donationi inferre presumpserit . . . . petitio illius irrita nostro precepto fiat; et episcopi compatriote plenam uindictam faciant. Habeat autem predicta ecclesiam licentia adaugendi et accrescendi iussu nostre maiestatis. Et quidquid rectores eius in quascumque partes nostri saluo  iure ecclesiastico acquisierint, tam in uillis quam in prediis, aut aliquibus bonis, firmitate nostre maiestatis signauimus; et tam futura acquirenda, quam preterita et acquisita bona tradidimus et authorisauimus, etc.

Hoc autem preceptum, ut ualidiori astipulatione nitatur, annulo nostro subterfirmauimus, et Aruernensi episcopo et ceteris nostri regni auctoritate episcopis mandauimus.

Actum uitriaco palatio publice obtentu dom. et uenerabilis Hugonis Niuernensis episcopi, mense Septembri, luna XI, ab Incarn. Dom. an. 1052, anno regni domini ac inuictissimi Henrici regis XXI.

Subscribunt huic precepto presules qui sequuntur: Aymo Bituricensis archiepiscopus: Renco Aruernensis  ep. Hugo Niuernensis: Mainardus Senonensis archiep. Arnulfus Turon. Isambardus Aurelian. episcopus: Enzelinus Paris. Agobertus Carnot. Heribertus Autissiod. Helmuinus Augustod. Gutdo Cabilon.

Ex principibus et optimatibus Robertus Burgundionum dux regis frater: Odo eiusdem regis frater: Guillelmus, Aquitanorum dux: Guillelmus, Normannorum dux: comites Guillelmus, Rodulfus, Theobaldus Rainaldus, Seguinus. Sciolus scripsit ad uicem Balduini regis cancellarii XII Kal. Octobris.

Eodem fere tempore Leo papa idem monasterium sub tuitione S. Sedis apostolice suscepit, diplomate dato uI nonas Maii, pontificatus sui anno Iu, Indict. u, postea uero tot huiusmodi diplomatibus siue pontificiis siue regiis, etc., donata fuit abbatia Case-Dei, ut ex illis facile amplum uolumen colligi posset, sed ab illis commemorandis abstinemus. Primi benefactores fuerunt Stephanus de Mercorio, Gerardus de Turlanda, Willelmus de Baffia, sed presertim Guido dictus  Guillelmus uII Aquitanie dux.



uI. Charta pro monasterio S. uictoris Niuernensis.---Erepta e laicorum manu abbatia S. uictoris Niuernensis restauratur. 
[D. MARTENE, Ampl. Collect., t. I, p. 434, ex archiuis S. uictoris Massiliensis.]

In nomine sancte et indiuidue Trinitatis, HENRICUS, gratia Dei Francorum rex.

Siant omnes posteri, que ad instaurationem sancte Ecclesie catholice pertinere noscuntur, sine  dubio regii culminis statum magnum preparare comprobatur, et non solum statum regni in presenti corroborat, sed etiam in futuro eterne retributionis premium sibi conciliat. Quapropter notificamus omnibus sancte Dei Ecclesie filiis, tam presentibus quam futuris, quod maiestatis nostre presentiam quidam clericus nomine Belinus adiit, rogans ut priuilegio nostre auctoritatis confirmaremus quoddam donum sibi a Niuernensi comite Willelmo et quibusdam aliis Niuernensibus primoribus factum, scilicet in suburbio Niuernensi quamdam ecclesiam in honore S. uictoris consecratam, antiquissimam uidelicet, et ex primis supradicte urbis abbatiam primis temporibus locupletem, pluribus dotatam, augmentatam, et ditatam, postmodum uero mundo  iam in maligno posito, partim pastorali in curia desolatiue destitutam, partim pessimorum Christianorum barbarie dirutam, et, ut uerius fatear, usquequaque sub impiorum manibus incuruatam et humiliatam. Hanc ex regali dominio, ut multa alia emancipatam, et comiti Niuernensi beneficiario iure a predecessoribus nostris regibus traditam, quidam Frotmundus post comitem habebat, militibus dispertiuerat, maius dederat, minus sibi dederat, minus sibi retinuerat. Sic itaque ecclesia desolata et ad nichilum redacta, pene destruc. . . . . esse ecclesiam nimirum a fundamentis euersa. Deus autem omnipotens martyris honorem et ecclesie nomen non minui uolens, quemdam clericum preelegit,  qui ab ipsis cunabulis in ecclesie illius amorem exarsit, ibi in pueritia, ibi in adolescentia, et usque ad perfectam etatem Deo sub clericali professione militauit, captiuatam ecclesiam, quam unice post Deum diligebat, quoad potuit, adiuuit et auxit, atque ut eam oriens ex alto uisitare dignaretur, interminatiue orauit et exorauit. Hic assensu Hugonis episcopi et Willelmi comitis supra taxatum Frotmundum adiit, et ut captiuatam ecclesiam a captiuis captiuata a captiuitate redimeret orauit, et liberalitatem libere derogatam restauraret admonuit, admonendo desudauit, de Dei misericordia quod quesierat impetrauit.

Igitur iam dictus Frotmundus amore caritatis intrinsecus tactus, utpote uiri uenerabilis uerbis  accensus, comitem adiit, et ei quod ab ipso habere uidebatur, scilicet Sancti uictoris ecclesiam dereliquit. Comes uero ardorem uiri uenerabilis adimplendum adiudicauit, hunc aduocauit, atque ecclesiam pro Dei amore et timore, et predecessorum nostrorum regum animarum requie dono dedit, nichil pro excambio accepit. Non multo post supradictus comes auctoritatis nostre magnitudinem cum iam dicto sacerdote adiit, et auribus nostris factum istud intimauit, rogans ac multa prece cum sacerdote exposcens, ut pro anime mee requie parentumque nostrorum donum istud auctorisaremus. . . . . maiestatis  confirmaremus. Quorum petitioni libenter acquieuimus, et donum sicut erat astipulauimus; statuimus quoque ut ad pristinum statum ecclesia illa reuertatur, et abbatia restituatur, res atque ecclesie dispertite et a pluribus subtracte supradicte ecclesie. . . . . uantur nostra auctoritate, et nulli sit fas ex ipsius bonis aliquid ulterius diripere uel auferre. Sancientes sancimus ut quisquis ecclesiam illam ex nostro beneficio augmentare uoluerit, aut aliquid ex antiquitus ereptis bonis restituere, disponente Deo, seu ex propriis. . . . . liberam habeat in omnibus potestatem per nostre auctoritatis gratiam. Placuit etiam ut nullus archiepiscopus, nullus episcopus, nullus in sancta ecclesia prepositus,  nullus dux, nullus comes aut uicecomes, nulle seculares persone, potentes uel impotentes, aliquid seculare in ecclesia illius. . . . . abbas igitur ab omni uenalitate Deo dignus ibi instituatur, nullius potentis gratia aut uoluntate, sed fratrum Deo inibi deseruientium electione, non seculari stemmate generosus inquiratur, non qui secularibus delectabitur, non qui a secularibus seculariter obligetur, quia [sicut B. Gregorius] ait, qui inuitatus renuit, quesitus refugit, sacris est altaribus promouendus; sic qui ultro se importune ingesserit, et sibi abbatiam quesierit, nullo modo ad hoc honoris digni sunt. Ecclesia illa ab omni seculari iugo libera permaneat, nullum. . . . . pastorem inibi instituere presumat, nullus recipiatur nisi quem elegerit fraternitas  de Dei misericordia unanimis et prouida. Habeat itaque iam dicta abbatia  liberam acquirendi uel commutandi facultatem. . . . . . . . . . . . . . . . . . habet aut habuerit, quidquid saluo ecclesiastico iure acquisierit, salua nostra et ecclesie matris condigna reuerentia inconuulsum, firmum, et stabile permaneat. Si quis uero ingerens se. . . . . . . . . . . . . . . abbas loci illius ad regal. . . . . . . . plenam uindictam recepturum se non discredat; uersipellis autem nichil super hoc proficiat, sed fisco regio centum libras auri persoluat. . . . . . . . munificentie auctoritatis semper in Dei nomine obtineat firmitatis uigorem, manu propria subter eam firmamus, et annuli nostri impressione roboramus.

Ego Balduinus cancellarius relegendo subscripsi.

 Actum est Carisiaco palatio, astante exercitu, anno XXII regni Heinrici regis, Kalendas Maias, luna X, indictione uI.



uII. Charta de libertate data cuidam Ainardo. 
[D. MARTEN., Thesaur. Anecd., I, 183, ex autographo.]

In nomine sancte et indiuidue Trinitatis, ego HENRICUS Dei gratia Francorum rex.

Notum fieri uolo omnibus meis fidelibus, tam presentibus quam et futuris, quod Gausbertus clericus de Sancta Maura per absolutionem Gauffridi  comitis, annuentibus Aremburge matre sua, Hugone fratre suo, Iachelina sorore sua, postulauit ut concederem pro remedio anime Willelmi fratris sui nuper defuncti, cuidam suo homini nomine Ainardo, donum libertatis, quod ita et feci more regio, excusso scilicet de palmo denario; eo itaque tenore ut pateant ei ut libero uie quadrati orbis. Et si quis contra hanc libertatem assurgere tentauerit, regi coactus centum libras auri exsoluat; suaque reclamatio irrita in perpetuum maneat. Et ut firma et stabilis permaneat, eam meo sigillo insignire feci.

Actum Turonis XIu Kal. Februarii, anno incarnati uerbi millesimo quinquagesimo sexto, regnique Henrici regis uicesimo sexto.

 Ego Balduinus cancellarius relegendo subscripsi.



uIII. Henrici Francorum regis diploma quo abrogat iniustam consuetudinem.---Ne porte ciuitatis Aurelianensis tempore uindemie claudantur nec custodes adhibeantur 
[ACHERY, Spicil. tom. III, p. 401.]

In Christi nomine ego HEINRICUS, gratia Dei Francorum rex.

Notum uolo fieri cunctis fidelibus sancte Dei Ecclesie, tam presentibus quam futuris, qualiter Isembardus Aurelianensis episcopus, cum clero et populo sibi commisso, nostram serenitatem adiit,  conquestionem faciens super quadam iniusta consuetudine que uidebatur esse in ea urbe, uidelicet de custodia portarum, que custodiebantur et claudebantur ciuibus tempore uindemie, et de impia exactione, uini quas faciebant ibi ministri nostri; obnixe et humiliter deprecans, ut illam impiam et iniustam consuetudinem sancte Dei Ecclesie, et illi, clero et populo, pro amore Dei et pro remedio anime nostre et parentum nostrorum in perpetuum perdonarem. Cuius petitioni benigne annuens perdonaui Deo, sibi et clero et populo supradictam consuetudinem et exactionem perpetualiter. Ita ut nulli amplius ibi custodes habeantur, nec porte sicut solitum erat illo tempore toto claudantur, nec  uinum cuilibet tollatur, nec exigatur. Sed omnibus sit liber ingressus, et egressus, et unicuique res sua iure ciuili et equitate seruetur. Hec autem perdonatio ut firma et stabilis in perpetuum permaneret, hoc testamentum nostre auctoritatis inde fieri uolumus, subterque sigillo et annulo nostro firmauimus

Signum Isembardi Aurelianensis episcopi, S. Henrici regis, S. Geruasii Remensis archiepiscopi, S. Hugonis Bardulfi, S. Hugonis buticularii, S. Henrici de Ferrariis, S. Malberti prepositi, S. Heruei uiarii, S. Herberti subuiarii, S. Gisleberti pincerne, S. Iordanis cellarii. Balduinus cancellarius subscripsit.

Datum Aurelie publice uI Nonas Octobris,  anno ab Incarnatione Domini millesimo quinquagesimo septimo, Henrici uero regis uicesimo septimo.



IX. Charta Henrici regis pro monasterio Sancti Petri. 
[Gall. Chr. uIII, 301.]

HENRICUS gratia Dei Francorum rex.

Cum regalis solium dignitatis multiplex uirtutum cultus exornet, liberalitas tamen et munificentia inter has precipuum locum tenet. Notum sit ergo omnibus, quod quidam meus fidelis Albertus nomine, filius Ribaldi nobilissimi uiri, nostre serenitatis adiit presentiam, obnixe postulans, ut regali pietate nostre munificentie assentando, suis precibus  aurem inclinare dignaremur, uidelicet ut quamdam ecclesiam, quam pater eius fidelis noster Ribaldus in honore B. Germani Altissiodorensis episcopi, in Bruerolensi uico pro salute anime sue construxerat, sancto Petro apostolo, in cenobio suburbii Carnotine urbis, atque ex rebus quas ex nostro beneficio possidere uidebatur prefatam ecclesiam, tam ipse quam eius fideles pro Dei amore clementia locupletare liberaliter quiuissent. Cuius iustam petitionem iudicantes cum episcopo Agoberto, in cuius diecesi ecclesia est, nec non et optimatibus nostris dignum duximus pro nostra salute et integritate regni nostri assensum prebere. Damus itaque ei licentiam ut prefatam ecclesiam ex nostro  beneficio quod possidet, amplificet, et quidquid ei conferre uoluerit, ita sit liberum ab omni iudiciaria potestate solutum, ut idem fidelis noster Albertus hactenus a nobis tenuit, etc. Placuit etiam nostre pietati huic operi addere de rebus quas ipse Albertus dedit prefate ecclesie, etc. Ego Albertus nobilissimi Ribaldi filius cupiens celestium nancisci consortium, fauente carissima coniuge Adelaisa, liberam ab omni calumnia hominum ecclesiam de Bruerolensi uico, quam pater meus in honore sancti Germani episcopi construxit, cum atrio, sepultura et decima ecclesie que in manu nostra esse uidetur, sancto Petro Carnotensi concedo, ut monachi eamdem ecclesiam teneant, altare quoque eiusdem ecclesie quod ab episcopo Carnotensi in feudo tenueram.  Huic largitioni mee dominus Agobertus episcopus, cum consensu canonicorum qui cum ipso erant Drocis in curia regis, addidit petitione Landrici abbatis et nostra flexus. Item censum ipsius uici cum decima mercati concedo, etc. Similiter monachis Sancti Petri concedo liberum transitum per totam terram, ut nulla unquam consuetudo ab eis requiratur de piscibus, de coruis, seu de rebus omnibus que monachorum esse ostenduntur. Possem addere, que mei fideles loco predicto contulerunt, sed quia alias scriptum est, corroborare hanc chartam sigillo regis cum nominibus optimatum festino, etc.

Signum Radulfi comitis, sig. Walterii comitis filii Radulfi, sig. Hugonis comitis, sig. Alberti, signum  Theudonis fratris eius, sig. Guarini fratris eiusdem, sig. Frederici, sig. Balduini, sig. Simonis, sig. Agoberti episcopi, sig. Hugonis decani, sig. Guillelmi prepositi, signum Sigonis, signum Ascelini, sig. Gencelini decani.



X. Henricus I rex inducit canonicos regulares in ecclesiam S. Martini a Campis, a se restauratam. 
[Gall. Chr. uII, 32.]

In nomine sancte et indiuidue Trinitatis, etc.

Igitur ego HENRICUS, Dei gratia rex Francorum, sedula cogitatione recolens qualiter decorem domus Domini et locum habitantium [al., habitationis] eius dilexi, omnibus tam presentibus quam futuris notum  fieri uolui. Porro ante Parisiace urbis portam in honore confessoris Christi Martini abbatia fuisse dignoscebatur, quam tyrannica rabie  omnino deletam, ab integro ampliorem restitui, ecclesiam, que diu sterilis amissa prole fleuerat, querens reddere secundam celesti Sponso; religiosorum consilio uirorum, canonicos regulari conuersatione ibidem Deo famulantes attitulaui, ut sine sollicitudine magis diuinis quam seculi curis uacantes ualeant uiuere, de facultatibus dotem faciens ecclesie ob remedium patris mei matrisque mee animarum, atque pro mei coniugisque mee et prolis salute et pace hec illis largior possidenda perpetuo iure: altare in primis eiusdem basilice omni clarificatum libertate, et terras quas circa  eamdem ecclesiam prius habebam, et quas ibidem Ansoldus cum nepotibus suis Milone scilicet et Warino mihi dedit, concedente Hugone comite propter prefati Milonis reconciliationem, qui tunc reus magni criminis erat aduersum me; sed precibus Ymberti presulis accepta terre cultura a supradictis militibus, commissum illud , dimisi. Has ego [al., ergo] terras circa muros ecclesie sitas eidem ecclesie concedo, ea uidelicet libertate ut nullus in eis aliquam redhibitionem exigere presumat: apud Parisios uero molendinum unum: in uilla que dicitur Alberti uillare, terram quam ibi habebam: Noisiacum uero super Maternam situm, cum omnibus redditibus et redhibitionibus terre, silue, uinearum  atque pratorum: in territorio autem Meldensi uillam nomine Anethum cum omnibus redditibus et redhibitionibus terre, silue, uinearum, atque pratorum: de redditibus quidem passionis, uierie silue atque liegii [al., leigii] omnem decimam. Item in pago Parisiensi Bongeias cum omnibus redditibus et redhibitionibus libere sibi adiacentibus. Sed et in pago Laudunensi Disiaci  dimidium cum prefatis possessionibus habeant, teneant, regant atque possideant. Illud ergo pretermitti nullatenus uolo, quia prefatam ecclesiam ea firmitate munio,  quatenus in perpetuum regio iure ab omnibus fore concedatur libera, tam uidelicet intra ambitum munitionis eius, quam extra in procinctu illius, in teloneis, in fredis, in iustitiis, in omnibus quecunque ius nostri exigit fisci, nemo unquam illam inquietare audeat. Canonici etiam hanc potestatem habeant, ut, abbate obeunte, assensu fratrum, boni testimonii uirum, nemine perturbante, restituant uerum etiam ut ea fisca firmamento teneantur stabili, hanc chartam in qua, me precipiente, hec omnia scripta sunt, sigillo meo subterfirmaui. Ego ipse rex Henricus et regina pariter, et Philippus filius meus cum fratribus suis manu firmatam corroborauimus. Quam quidem Mainardus Senonum  archiepiscopus cum Ymberto Parisiorum presule, aliique quam plurimi, tam pontifices quam laici principes confirmarunt et corroborarunt omnibus supra memoratis fauentes. Si quis autem posthac priuilegium hoc uiolare presumpserit, primum sacrilegii siue tante auctoritatis negligentie reus duro anathemate feriatur, deinde nefande presumptionis irritus graui census detrimento damnetur. Anno regni supra dicti regis XXuII.

 Actum anno ab Incarnatione Domini 1060, indict. Xu, Parisiis publice.

Signum Henrici regis. S. Philippi regis. S. Anne regine. S. Mainardi archiepiscopi Senonensis. S. Geruasii Remensis archiepiscopi. S. Ymberti episcopi Parisiensis. S. Odolrici archidiaconi Parisiensis. S.  Balduini cancellarii. S. uoizelini capellani. S. Richardi capellani. S. Radulfi comitis. S. Thetbaldi de Montemorenci. S. Rainaldi camerarii. S. Albrici conestabularii. S. Willelmi seniscalci. S. Hugonis buticularii. S. Roberti coci. S. Radulfi Beluacensis. S. Yuonis subcamerarii. S. Walteri filii Berneri S. Amalrici Rufi. S. Willelmi fratris Baldrici. S Widonis Ambianensis episcopi. S. Walteri Meldensis episcopi. S. Elinandi Laudunensis episcopi. S. Frollandi Siluanectensis episcopi. S. Trecensis episcopi. S. Roberti filii comitis Balduini. S. Widonis Ponthiuensis comitis. S. Baldrici. S. Engenulfi. S. Amalrici de Monteforti. S. Stephani prepositi. S. Framerici coci.



XI. Henricus rex ecclesias SS. Stephani, Iuliani, Seuerini, et Bacchi canonicis Parisiensibus tradit. 
[Gall. Chr. uII, 31.]


In nomine sancte et indiuidue Trinitatis, HENRICUS, gratia Dei Francorum rex.

Nouerit posteritas omnium S. matris Ecclesie fidelium et nostrorum, quod quidam Imbertus Parisiacensis Ecclesie episcopus, nostre serenitatis adierit presentiam, rogans et obnixe postulans in quasdam ecclesias in suburbio Parisiacensi, nostre potestati et antecessorum nostrorum antiquitus  mancipatas, S. Stephani scilicet, Iuliani martyris, Seuerini solitarii, nec non et sancti Bachii, quarum quedam olim abbatiarum dignitate sublimate, et ideo receptaculum et stationem congregationi canonicorum prebentes S. Marie, sed propter regni perturbationem rebus concessis spoliate solitudini uacantes, paruum aut nullum antique possessionis retinuerant statum, predicte congregationi concederemus. Sed quia apud nos pro suis meritis predictus episcopus erat magnus, eius uoluntati nolentes aliquid derogare, concessimus eius petitioni predicta loca regali precepto et liberalitate, eo pacto et conditione, ut quandiu Giraldus clericus earum possessor uixerit, sine inquietudine per assensum canonicorum totius congregationis teneat,  et post eius excessum usibus canonicorum sine reclamatione mancipetur: et ibi pro remedio anime mee uel parentum meorum canonici aggregentur, qui pro statu et incolumitate regni nostri exorantes ad utrumque sufficiant, scilicet et ad stationem more solito reddendam ecclesie, et ad seruiendum canonice ualeant communiter degere.



XII. Henricus rex abbatiolam S. Germani in Laia Ecclesie Parisiensi concedit. 
[Gall. Chr. uII, 31.]

Cum uere gaudia immortalitatis sanctorum procul dubio neque aliis uirtutum acquirantur obsequiis, et exhibitionibus eleemosynarum ad profectum  perueniatur animarum; cumque regie dignitatis semper requirat officium sancte matris Ecclesie, si quod imminet, exterminare periculum, ipsiusque longeque propagare beneficium defunctorum patrum pietate collatum, nullomodo eterni  uitare supplicii speramus incendium, si in quantum nostre permittitur facultati, diuinum cessamus explere ministerium. His igitur accensus monitis ego Henricus princeps licet non idoneus in regnum Francorum, Deo uolente, constitutus, tam domini Imberti Parisiorum presulis acquieui petitionibus, quam Christicolis omnibus tam futuris quam presentibus reuerentiam Christiane religionis debita nec non condigna ueneratione colentibus. Sancte matris supradicte feliciter a cunabulis educatis uberibus innotescere decreui, ut abbatiolam quamdam in silua que Lea dicitur, patris mei Rodberti clementia in honore S. Germani fabricatam, S. Parisiacensi Ecclesie concederem. Quod, quia dignum uidebatur annuens, oretaque corde benigno suscipiens,  cum consensu ac uoluntate episcoporum atque abbatum, seu omnium comitumque militum meorum S. Dei Genitrici cum omnibus que ad eam pertinent, ipsam abbatiolam contuli, ut quandiu loci illius presides uiuent, teneant, regant, nulloque nostrorum successorum auferente possideant, uidelicet terram Filiolicurti et in pago Pinciaco altare Auree uallis et in pago ualcasino altare Treci, in pago Beluacensi altare Borreti, et ecclesiam S. Marine in insula Parisii, item prefato presuli que ad ecclesiam ipsam non pertinent in suburbio Parisii quatuor arpennos uinearum. Sed ut hoc nostre clementie donum nostris futurisque temporibus firmum habeatur, placuit nobis quatenus exinde preceptum fieri iuberemus, uidelicet ut nec nostris, nec reliquis  post futurisque temporibus, aliquis hominum quodlibet ei impedimentum de iisdem rebus inferre presumat. Et ut hec nostri precepti auctoritas firmior habeatur, manu nostra subterfirmauimus, et sigilli nostri impressione signauimus.



CHUONRADUS II IMP. HUIUS NOMINIS INTER REGES SECUNDUS, INTER AUGUSTOS PRIMUS, COGNOMINE SALICUS 





CHUONRADI II CONSTITUTIONES




I. EDICTUM DE MANCIPIIS ECCLESIARUM  . 


CHUONRADUS, Dei gratia Romanorum imperator Augustus, BERENHARDO duci, SIGIFRIDO comiti, BERNHARDO marchioni, salutem et gratiam.

 Quamuis pro totius rei publice longe lateque procuranda utilitate, iugem debeamus sollicitudinem gerere, tamen ut pro ecclesiarum Dei statu sollertius inuigilemus, nos obligatiores esse non ignoramus. Unde, quia sancte Fardensis ecclesie mancipia ceu bruta animalia pro quantulocunque pretio  hactenus uenundata fuisse audiuimus, non solum illam nefariam consuetudinem admiramur, uerum etiam ut rem Deo hominibusque detestabilem exsecramur, maxime cum secundum canonicam auctoritatem nullius ecclesie predia uel mancipia, pro alia aliqua uicissitudine, nisi predia pro prediis, mancipia pro mancipiis, pro eque bonis uel melioribus debeant mutuari. Idcirco autem huiuscemodi morem sanctorum Patrum traditionibus repugnantem ulterius ibidem exerceri, nostra imperiali potestate interdicimus, et uobis quibus harum prouinciarum regimen commisimus, sub Dei nostreque gratie obtentu imperamus, ut ubicunque, uel inter uestros uel alios eiusdem ecclesie mancipia ita uendita inueniantur, illius loci episcopo uestro iuuamine  reddantur, ea scilicet ratione, ut episcopus emptori tantum quantum pro eis dedit, restituat, et sue ecclesie mancipia recipiat. Sin uero aliqua persona his parere noluerit, uestra iudiciaria potestate eam distringite, donec huic nostro iustissimo edicto uel coacta obediat. Ad euidentissimum itaque signum omnibus nostre imaginis proponi precepimus sigillum.






II. CAPITULA DE BENEFICIIS  . 

Hec sunt capitula que [1 1Kb] Conradus fecit in Roncalia [2 1Kb] de beneficiis. Constituit enim ut

 1. Si post mortem domini uassallus uel post mortem uassalli heredes eius per annum et diem steterint, quod dominum uel heredem eius [3 1Kb] non adierint fidelitatem pollicendo, si tale sit beneficium, ut fidelitas prestanda sit inuestituram petendo [4 1Kb] , ipsum perdat  .

2. Ut liceat dominis omnes alienationes feudi factas, nulla obstante prescriptione, reuocare.

3. Similiter in ostandiciis [5 1Kb] petendis  .

 4. Item si clericus, habens beneficium a rege datum, non solum persone sed ecclesie datum 6 1Kb] , ipsum per [7 1Kb] suam culpam perdat [8 1Kb] , uiuente eo et honorem ecclesiasticum habente, ad regem pertineat, post mortem uero eius ad successorem reuertatur.



III. EDICTUM DE BENEFICIIS  . 

In nomine sancte [9 1Kb] et indiuidue Trinitatis, Chuonradus Dei gratia [10 1Kb] Romanorum imperator Augustus. Omnibus sancte Dei Ecclesie nostrisque fidelibus, presentibus [11 1Kb] scilicet et futuris, notum esse uolumus, quod nos ad reconciliandos animos seniorum et militum, ut ad inuicem semper [12 1Kb] inueniantur concordes, et ut fideliter et perseueranter nobis et  suis senioribus seruiant deuote, precipimus et firmiter statuimus, ut nullus miles episcoporum, abbatum, abbatissarum, aut marchionum uel comitum, uel omnium qui beneficium de nostris publicis bonis [13 1Kb] aut de ecclesiarum prediis [14 1Kb] nunc tenet aut tenuerit uel hactenus iniuste perdidit [15 1Kb] , tam de nostris maioribus waluassoribus [16 1Kb] , quam et eorum militibus, sine certa et conuicta culpa suum beneficium perdat, nisi secundum constitutionem [17 1Kb] antecessorum nostrorum et iudicium [18 1Kb] parium suorum. Si [19 1Kb] contentio fuerit [20 1Kb] inter seniores et milites [21 1Kb] , quamuis pares adiudicauerint illum suo beneficio carere debere, si ille dixerit hoc iniuste uel odio factum esse, ipse suum beneficium teneat, donec  senior et [22 1Kb] ille quem culpat, cum paribus suis ante presentiam nostram ueniant, et [23 1Kb] ibi causa iuste finiatur [24 1Kb] . Si autem pares [25 1Kb] culpati in iudicio senioribus [26 1Kb] defecerint, ille qui culpatur suum beneficium teneat, donec ipse cum suo seniore et paribus [27 1Kb] ante nostram presentiam ueniant. Senior autem [28 1Kb] aut miles qui culpatur, qui ad nos uenire decreuerit, sex hebdomadas antequam iter incipiat, ei cum quo litigauerit [29 1Kb] innotescat [30 1Kb] . Hoc autem   de maioribus waluassoribus obseruetur [31 1Kb] . De minoribus uero in regno aut ante seniores aut ante nostrum missum eorum causa finiatur. Precipimus etiam ut cum aliquis miles, siue de maioribus siue de minoribus, de hoc seculo migrauerit, filius eius beneficium habeat [32 1Kb] . Si uero filium [33 1Kb] non habuerit, et abiaticum [34 1Kb] ex masculo filio reliquerit, pari modo beneficium habeat [35 1Kb] , seruato usu maiorum waluassorum in dandis equis et armis suis senioribus. Si forte abiaticum ex filio non reliquerit, et fratrem legitimum ex parte patris habuerit, si [36 1Kb] seniorem offensum habuit, et sibi uult satisfacere et miles eius effici, beneficium quod patri sui [37 1Kb] fuit habeat [38 1Kb] . Insuper etiam omnibus modis prohibemus, ut nullus senior de beneficio suorum militum cambium aut  precariam aut libellum sine eorum consensu facere presumat. Illa uero bona que [39 1Kb] tenet proprietario iure, aut per precepta aut per rectum libellum siue per precariam, nemo iniuste eos disuestire audeat. Fodrum de castellis [40 1Kb] quod nostri antecessores habuerunt, habere uolumus, illud uero quod non habuerunt [41 1Kb] nullo modo exigimus. Si quis hanc iussionem infregerit [42 1Kb] , auri libras centum componat, medietatem  camere nostre, et medietatem illi cui dampnum illatum est [43 1Kb] .

Signum [44 1Kb] domni Chuonradi serenissimi Romanorum imperatoris augusti.

Kadolohus cancellarius uice Herimanni archicancellarii recognoui.

Datum u Kalendas Iunii, indictione 5, anno Dominice Incarnationis 1037 [45 1Kb] , anno autem Chuonradi regis 13, imperatoris 11. Actum in obsidione Mediolani feliciter. Amen.



Iu. RESCRIPTUM DE LEGE ROMANA  . 

Imperator CHUONRADUS [46 1Kb] Augustus [47 1Kb] Romanis iudicibus [48 1Kb] .

 Audita [49 1Kb] controuersia que hactenus inter uos et Langobardos iudices [50 1Kb] uersabatur, nulloque termino quiescebat, sancimus ut quecunque admodum [51 1Kb] negotia mota [52 1Kb] fuerint [53 1Kb] , tam inter Romane urbis menia quam etiam de foris in Romanis pertinentiis, actore Langobardo [54 1Kb] uel reo [55 1Kb] , a uobis duntaxat Romanis legibus terminentur, nulloque tempore reuiuiscant [56 1Kb] .





CHUONRADI II IMP. DIPLOMATA.



Chuonradi II priuilegium pro abbatia uuiscbiki. 
[ERHARD, Cod. diplom. Hist. Westphal., p. 87.]


C. In nomine sancte et indiuidue Trinitatis, Chuonradus, diuina fauente clementia, rex.

Notum sit omnibus fidelibus nostris, tam presentibus quam futuris, qualiter quedam uenerabilis abbatissa, nomine Abug, antecessorum nostrorum regum scilicet uel imperatorum scripta, sue ecclesie,  que est in uuiscbiki collocata, tradita, in nostram presentiam contulit, eademque ex nostra regali potestate confirmari ac corroborari quam humillime rogitauit. Cuius petitioni ita ut dignum est assensum prebentes, ob amorem Dei nostreque remedium anime scilicet et per interuentum Sigeberti sancte Mindensis ecclesie uenerandi presulis nec non et Berinhardi ducis ceterorumque nostrorum fidelium, iam dictam abbatissam una cum congregatione sibi subiecta omnibusque illuc rite  pertinentibus, in nostrum mundiburdium ac defensionem ex integro suscepimus. Precipientes igitur iubemus ut nullus iudex publicus neque aliquis ex iudiciaria potestate homines predicte ecclesie liberos seu colonos, litos aut seruos, in aliquo negocio distringere presumat, nisi tantum aduocatus loci illius, habeantque sanctimoniales ille liberam potestatem per successionem temporis inter se siue aliunde abbatissam eligendi, nullius seculari dominio subiecte, excepto nostro, qui earum defensor, Deo annuente, esse uolumus.

Hec sunt predia que pertinent ad supra dictam ecclesiam uiscbiki. In illo loco uI mansi pleni. Insuper etiam in his locis ita nominatis. uuendredesa I. uuigbaldeshusun IIII mansi. Benneshusun I mansus.  Haddeshusun I mansus. Tiadanhusun I mansus. Hainanhusun II mansi. Et in aliis locis ad ministerium ecclesie uiscbiki XXuIIII mansi in pago Tilithi in comitatu Herimanni comitis, iterumque in pago Merstem in comitatu eiusdem comitis uIII mansi, et in pago Laginga uI mansi in comitatu Dodican, in pago Westfala in comitatu Heinrici comitis X et uIII mansi, et in comitatu Hrodwerkes uI mansi. Et in uilla que uocatur Hramnesberg II mansi, Fiahtthorpe I mansus, in Anion IIII mansi, et in comitatu Wirinhardi curtem nomine Thuliberh u mansi. In Tundirin uII mansi. In Hartingehusun uilla integra. Et ut hec nostra confirmatio stabilis et inconuulsa permaneat, hanc nostri precepti paginam inde conscriptam manu propria roborantes sigilli nostri  impressione insigniri iussimus.

Signum domni Chuonradi  gloriosissimi regis.

Odalricus cancellarius uice Aribonis archicapellani recognoui.

Data II Id. Ianuar., indictione uIII, anno Dominice Incarnationis 1052, anno autem domni Chuonradi secundi regnantis Io. Actum Corbeie.



II. Chuonradi II priuilegium pro monasterio Corbeiensi, petente Truchtmaro abbate. 
[ERHARD, ubi supra.]

C. In nomine sancte et indiuidue Trinitatis,  Chuonradus, diuina fauente clementia, rex.

Notum sit omnibus Christi nostrique fidelibus presentibus scilicet atque futuris, qualiter uenerabilis abbas nomine Truchtmarus nostram adiit excellentiam, suppliciter orans ut nostra magnifica munificentia prospiceremus monasterio cui preesse uideretur, quod est constructum super fluuium Wisera in loco qui dicitur Noua Corbeia in honorem Dei et sancti Stephani protomartyris, ubi et beati uiti martyris pretiosa pignora seruari noscuntur. Cuius petitioni rationabili propter diuinum amorem et uenerationem beatorum martyrum assensum prebentes, hos apices serenitatis nostre circa ipsum monasterium fieri iussimus, per quos decernimus atque iubemus, precipue ut potestatem monachi,  si necessitas uenerit, habeant, abbatem eligendi de fratribus suis, et ut nullus episcopus aut iudex publicus uel quilibet ex iudiciaria potestate, nisi solus illius loci prouisor et aduocatus predicti monasterii, in ecclesias aut loca uel agros seu reliquas possessiones prefati monasterii quas moderno tempore iuste et rationabiliter possidere uidetur, ad causas audiendas uel freda exigenda aut mansiones uel paratas faciendas aut fideiussores tollendos, aut ullas redhibitiones uel illicitas occasiones requirendas, aut homines ipsius monasterii tam ingenuos quam et seruos uel litos iniuste distringendos ullo unquam tempore audeat ingredi, uel ea que supra memorata sunt penitus exigere aut actitare presumat. Sed et de dominicatis mansis uel nunc habitis  uel post acquirendis, a reddendis decimis plenam idem monasterium habeat immunitatem, et, sicut hactenus fuit, ut dentur ad portam in susceptionem hospitum et peregrinorum, in quibuslibet episcopiis, pagis uel territoriis, uel omnibus que ibidem propter diuinum amorem et illius sancti loci uenerationem collata fuerint, ut liceat ibidem Deo famulantibus sub nostre immunitatis tuitione quieto ordine uiuere ac residere, et melius illos dilectet omni tempore pro nobis et coniuge nostra atque stabilitate regni a Deo nobis collati, Domini misericordiam attentius exorare. Insuper etiam decimas uel decimales ecclesias in quibusque episcopiis ita teneant atque disponant, sicut sub antecessoribus nostris regibus uidelicet et imperatoribus tenere per precepta  uisi sunt atque disponere. Episcopis uero quibus seruitium et mansionatica debent tempore circuitus sui, secundum scripta sua singulis annis persoluant. Et ut hec auctoritas concessionis atque confirmationis nostre firmior habeatur et per futura tempora a cunctis fidelibus sancte Dei Ecclesie nostrisque presentibus et futuris melius credatur diligentiusque obseruetur, manu propria subter eam firmauimus et sigilli nostri impressione assigniri iussimus.

Signum domni Chuonradi  regis inuictissimi.

Odalricus cancellarius uice Aribonis archicapellani recognoui.

 Data XI Kal., Febr., indictione uIII, anno Dominice Incarnationis 1025, anno uero domni Chuonradi secundi regnantis I.

Actum Goslare.



III. Chuonradi II Italie regis diploma, quo confirmat iura monasterio Lucensi Sancti Pontiani. 
[MURATORI, Antiq. Ital. I, 93.]

In nomine sancte et indiuidue Trinitatis, CHUONradus, diuina fauente clementia, rex, etc., qualiter domnus Ambrosius uenerabilis abbas nostram supplex adiit celsitudinem, deprecans ut pro Dei amore suaque supplicatione monasterium quod restaurauit quedam matrona Willa uocata, mater uero Hugonis  inclyti marchionis, pro sua anima et pro animabus omnium Christianorum fidelium, Deo fauente, foris murum Lucensis urbis, in honore sanctorum apostolorum Philippi et Iacobi, et sancti Pontiani martyris Christi, cuius gloriosum corpus ibidem requiescit, etc.

Signum domni Chuonradi regis inuictissimi.

Hugo cancellarius uice Aribonis archicancellarii recognoui.

Hiatus Sigilli cerei deperditi.

Data IX Kalendas Maii, indictione uIII, anno Dominice Incarnationis 1025, anno autem Domni Chuonradi secundi regnantis primo.

Actum est in Augusta ciuitate.



Iu. Chuonradi I Romanorum imperatoris diploma, quo Guidoni II Farfensi abbati, eiusque monasterio bona ac iura quecunque confirmat. 
[MURATORI, Rer. Ital. Script. II, II, 561.]


In nomine sancte et indiuidue Trinitatis, CHUONRADUS diuus Romanorum imperator Augustus.

Comperiat omnium solertia qualiter Guido uenerabilis abbas monasterii Sancte Marie in comitatu Sabinensi constructi, in loco qui dicitur Acutianus, nostram adiens presentiam, ostendit nobis nostrorum antecessorum regum uel imperatorum precepta eidem monasterio facta, atque suppliciter postulans. . . . . . . eadem precepta nostra imperiali ac preceptali auctoritate confirmaremus. Nos uero  eius iustis postulationibus assentientes, confirmamus iam dicto monasterio quidquid in superioribus continetur preceptis, prout iuste et legaliter possumus, uidelicet quidquid habere uidetur in eodem territorio Sabinensi, id est. . . . . . in comitatu Hortano. . . . . . in comitatu uiturbiensi, cellam Sancte Marie iuxta fluuium Minionem. . . . . . in comitatu Spoletano. . . . . . in comitatu Assisio. . . . . . in comitatu Ausimano. . . . . . in comitatu Senogalliensi. . . . . . in comitatu Camerino. . . . . . in comitatu Firmano. . . . . . in comitatu Asculano . . . . . . in comitatu Aprutiensi. . . . . . in comitatu Pinnensi. . . . . . in comitatu Balbensi. . . . . in comitatu Marsicano. . . . . . . . . Infra urbem  Romam ecclesiam Sancte Marie, et Sancti Benedicti cum cryptis et muris, et cum introitu et exitu illarum, et campo de Agonis. In ciuitate Tyburtina . . . . . . . . in comitatu Reatino. . . . . . in Amiterno, in comitatu Furconino. . . . . . omnia que in integrum ad predictum monasterium pertinere uidentur iuste et legaliter, aut ab aliis hominibus Deum timentibus acquisierit, aut ab his qui modo de rebus Ecclesie iniuste tenent, et que in ciuitate Romana, aut in aliqua parte nostri regni Italici habere uidetur, aut acquisierit, per hoc nostrum preceptum eidem sancto loco confirmamus una cum terris, uineis. . . . . . atque pro Dei amore, nostraque anime salute eidem monasterio ministrantibus per hoc nostrum preceptum perdonamus,  ut nullus eorum, aut suorum hominum deinceps freda, aut tributum donet, uel mansiones faciat inuite, aut fideiussor sine suo uelle existat, aut in aliquo donet portonaticum aut ripaticum, uel herbaticum, aut glandaticum, uel pontonaticum, tam de monachis quam clericis, quamque de hominibus super terras eorum residentibus, tam ingenuis quam libellariis, quam et seruis. Ac eos sub nostra tuitione recipimus. Precipientes ergo iubemus ut nullus dux, marchio, episcopus, comes, uicecomes, uel aliquis noster missus discurrens, sculdasius, gastaldius, nullaque nostri imperii magna paruaque persona, predicti monasterii uel monachos aut aliquem fidelem inquietare, molestare, aut de his, que supra scripta sunt, sine legali iudicio diuestire presumat  . . . . . . et quidquid de predicti monasterii possessionibus fiscus noster sperare potuerit, totum nos pro eterne remunerationis premio predicto monasterio concedimus. . . . . . . . .

Signum domni Chuonradi serenissimi imperatoris Augusti.

Hugo cancellarius uice domni Haribonis archicancellarii recognouit.

Data u Kalend. Martii, anno Dominice Incarnationis 1027, anno uero domni Chuonradi regnantis tertio, imperii quoque primo.

Actum Rome feliciter.



u. Chuonradi II Italie regis ac primi inter Augustos preceptum per quod monasterio sanctimonialium Lucensium Domini Saluatoris omnia illarum iura ac priuilegia confirmat. 
[MURATORI, ubi supra, Antiq. Ital. II, 95.]


In nomine omnipotentis Dei, Chuonradus, eterni munere Largitoris, rex.

Si aliquid locis diuino cultui mancipatis largitatis nostre munere conferimus, uel collata confirmamus, ad eterne retributionis premia nobis prodesse nequaquam diffidimus. Omnium igitur sancte Dei Ecclesie nostrorum presentium atque futurorum notitie pateat qualiter interuentu dilecte coniugis nostre Gisle, per hanc nostri precepti paginam, prout iuste et legaliter possumus, confirmamus et  corroboramus monasterio Domini Saluatoris, quod est infra muros urbis Luce constructum, et eiusdem loci abbatisse, que uocatur Alperga, cunctisque monachabus Domino ibi famulantibus . . . . . . eius res et proprietates tam quas nunc habet quam inposterum habuerit, cum terris cultis et incultis, uineis, pratis, pascuis, siluis, piscationibus, seruis et ancillis, aquis aquarumque decursibus, molendinis, omnemque substantiam, quam locus idem uidetur habere. Statuimus etiam ut abhinc in posterum quidquid prefato monasterio per dationem religiosorum uirorum, seu deuotarum feminarum collatum exstiterit, sub nostri confirmatione precepti. uolumus etiam ut predictum monasterium nostris et futuris temporibus una cum omnibus rebus atque  familiis immune consistat ab omni publica functione et redhibitione. Et si quando abbatissa obierit, de eisdem ipsis eligant, quam bone uite inuenerint. Precipimus autem ut nullus iudex publicus, uel ex iudiciaria potestate aliqua infra illud monasterium seu ecclesias, uillas aut reliquas possessiones quas nunc habet, uel in antea acquisierit, mansionaticum exigere, aut fideiussores tollere, aut homines ipsius monasterii, tam ingenuos quam seruos, iniuste distringere, aut inconsuetas occasiones requirendo eum ingredi presumat. Sed liceat memorate abbatisse, seu et his que post eam eiusdem monasterii regimen habuerint, cum ancillis Dei ibi degentibus tranquille uiuere, et monastice conuersationis propositum, quiete seruare, ac pro salute nostra seu  regni stabilitate Dei misericordiam implorare. Si quis igitur huius precepti, quod non credimus, uiolator exstiterit, auri optimi libras mille se compositurum agnoscat, medietatem camere nostre, et medietatem predicte Alperge abbatisse sibique succedentibus. Quod, ut uerius credatur et diligentius obseruetur, manu propria roborantes sigillo nostro iussimus insigniri.

Signum domni Chuonradi serenissimi regis.


Locus sigilli + cerei deperditi.

Hugo cancellarius uice domni Ariboni archiepiscopi et archicancellarii recognouit.

Datum anno Dominice Incarnationis 1027, indictione IX, regni uero domni Chuonradi secundi regnantis II.

 Actum uerone.



uI. Chuonradi Augusti I diploma, quo omnia iura ac bona confirmat Guinizoni abbati monasterii Sancti Saluatoris in Amiate Clusine dieceseos. 
[MURATORI, Antiq. Ital., u, 449.]

In nomine sancte et indiuidue Trinitatis, CHUONRADUS, diuina fauente clementia, imperator Augustus.

Dignum est ut, qui prudenter Dei obsequia ordinare procurant, et, hoc ad stabilitatem nostram, corroboratione confirmaremus exposcunt, ut tanto libentius obaudiant quanto Deo placita intelligimus et prudentia, Deo protegente, bono studio ad effectum  perducere procurauimus. Igitur omnium fidelium sancte Dei Ecclesie ac nostrorum, presentium scilicet et futurorum, comperiat solertia quia, dum nos dilecto fideli nostro Guinizoni abbati Cenobii Domini et Saluatoris in monte Amiate constructum ad regendum commiserimus, et ibidem neglecta Dei obsequia et procurationem Deo ibidem famulantium, predecessorum suorum incuria, multis modis reperisset, studiosius decertauit congregationem monachorum Deo ibidem seruientium regulariter corrigere, et solummodo diuinis obsequiis deditos . . . . . . . ad sufficientiam suorum largiremus, quatenus prelati iam fati monasterii Domini Saluatoris, qui per tempora fuerint, ac successores illius abbates uel prepositi cum subiectis monachis, uictum ibidem  Deo seruientium in futurum sufficienter habere mereantur. Ob amorem Dei, remediumque anime nostre, ac successorum nostrorum regum aut imperatorum, conferimus eis ad sufficientiam suorum cellam Sancti Benedicti in Bucino, curtem et plebem Sancte Marie in Lamule, curtem Sancti Stephani in Monticolo cum castro Montelatronis, curtem de Mustra cum castro Montenegro, curtem de Laminiana, cum Castro Montepenzutulo, sicut Ubertus ad manum suam detinuit, curtem Sancti Miniati, curtem Sancti Quirici in Piscinule, et Sancti Simeonis, et Sancti Peregrini, et curtem Sancte Marie de Offena cum rocca, que uocatur Sanine, curtem de Palea, et Sancti Sebastiani, curtem Sancti Stephani in Tutona, curtem Sancti Clementis in  Titiniano cum terris, et angariales, curtem de Mussona cum terra de Redula maiore et minore, et Bitena, et Canneta, et Herminula, medietatem de curte Sancti Lazari cum sua ecclesia, curtem de Feroniano, curtem de Citiliano, et curtem Sancti Saluatoris in uigugnano, curtem Sancti Seueri super Latum, et curticellam de Bisenzo, curtem Sancti Ioannis in uafriano, et Sancti Satenrani, curtem Sancti Columbani, et curtem Sancti Saluatoris in uilla Racana, cellam Sancte Marie in ualeriano, curticella in Cartutule cum terra et uinea que est prope fluuio uarano, curtem Sancti Saluatoris in Campagnatico, curtem Sancti Petri in Ceruaria, et curtem Sancti Stephani in uiniano, curtem Sancti Seueri in Paterna cum campo Albiniono,  curticella que nominatur Croscule, et Curticella in Cursiniano cum omnibus pertinentiis et adiacentiis suis, cellam Sancti Petri in Latera, et cellam Sancti Petri in Garmarita cum Sancto Anastasio, cellam Sancti Sauini, et Sancte Restitute, et Sancti Petri, et Sancti Stephani in Terquino, cellam Sancte Marie in Corgnitu per loca designata. De una parte ripa cum Petra, que diuisa est a ripa. De alia parte uia publica, que uenit per portam, et terra Azonis filii Benzi cum suis consortibus. De quarta uero parte est terra, filii Alonis. Ea uidelicet ratione ut ab hac in futurum predicta sancta congregatio his omnibus denominatis cellulis et curtibus cum suis omnibus pertinentiis et adiacentiis, tantummodo  suis utilitatibus habentes, uictum uestitumque regulariter sumentes ab ulla dilatione, solummodo diuinis die noctuque persistant obsequiis, ac pro stabilitate totius imperii nobis a Deo commissi studeant exorare. Sed quod bono studio, bonaque uoluntate fecimus, perennem habeat stabilitatem, petiit pietatem nostram ut eamdem ordinationem nostra confirmaremus conscriptione, sicut et fecimus. Denique etiam concedimus predicto monasterio omnes decimas, frea et iudiciaria, uel omnem compositionem et exhibitionem publicam ex omnibus manentibus desuper memoratis cellulis et curtibus ob remedium anime nostre, successorumque nostrorum regum uel imperatorum, qui per tempora fuerint, ad portam ipsius monasterii conferendam  semper ad usus peregrinorum sustendandos in alimoniam et augmentum anime nostre propter offensiones malorum ac prauorum hominum, que sufferre minime sustentare potuerant. Quapropter eidem sancto loco hoc nostrum preceptum fieri iussimus, per quod precipimus, ut ab hac in futurum eadem sancta congregatio cum omni quietudine absque ullo publico repetita, ac rectoris loci ipsius subtracta easdem cellulas et curtes in suis utilitatibus ac necessitatibus habeant, et ordinent, faciant, et disponant, quatenus exinde sufficientiam habentes in diuinis obsequiis, et nobis eorum famulatio perficiat sempiternale remedium. Si qua uero, quod futurum minime credimus, magna paruaque persona contra hoc nostrum, etc.

 Signum domni Chuonradi inuictissimi imperatoris Augusti.

Hugo cancellarius uice domini Aribonis archiepiscopi et archicancellarii recognouit.

Data anno Dominice Incarnationis 1027, regni uero domni Chuonradi secundi regnantis III, imperii eius primo, indictione X.

Data in ciuitate Leoniana, Nonis Aprilis.



uII. Chuonradi imp. priuilegium pro Ecclesia Paderbornensi. 
[ERHARD, Cod. diplom. Westph., p. 89.]

In nomine sancte et indiuidue Trinitatis, CHUONRADUS,  diuina gratia, Romanorum imperator Augustus.

Perpendimus atque considerauimus animas nostras peccatorum maculis offuscatas hoc multum posse iuuare, nos ad diuini honoris et glorie maiestatem Ecclesias Christi sublimare, edificare, et de nostris rebus ditare, pariterque nouimus ad nostre imperialis potentie dignitatem pertinere, eis qui nobis domi uel militie bene seruierint condignam seruitutis remunerationem exhibere. Proinde nouerint Christi nostrique fideles uniuersi, qualiter nos, per interuentum dilectissime coniugis nostre Gisle, nec non filii nostri Heinrici regis et Brunonis Augustensis episcopi et Herimanni marchionis et Egilhardi fratris sui, ad diuinam gratiam et gloriam, pro remedio nostre anime, Paderbrunnensi Ecclesie  in honorem sancte Marie Dei Genitricis et sancti Chyliani martyris et sancti Liborii confessoris consecrate, eiusque prouisori Meinwerco, qui nobis sepe et multum frequenter et fideliter seruiuit, quamdam curtem nomine Eruitte ad nostrum imperiale ius pertinentem, in pago Engere, in comitatu autem Marcwardi sitam, perpetualiter habendam tradidimus, cum mancipiis utriusque sexus omnibus ad hanc iure pertinentibus, cum ceteris quoque uniuersis appendiciis, scilicet areis, edificiis, terris cultis et incultis, pratis, pascuis, siluis, uenationibus, uiis et inuiis, exitibus et reditibus, aquis aquarumue decursibus, piscationibus, molendinis, quesitis et inquirendis, cum banno et mercato etiam  quod apud eamdem curtem solet haberi, et cum omni utilitate que inde poterit peruenire. Et ut hec nostre traditionis auctoritas firma omni permaneat euo, hanc paginam inde conscriptam manu propria roborantes iussimus insigniri sigillo.

Signum domni Chuonradi inuictissimi Romanorum imperatoris Augusti. 

Odalricus cancellarius recognouit.

Data uII Idus Aprilis, indictione X, anno Dominice Incarnationis 1027, anno autem domni Chuonradi II regnantis III, imperii uero I.

Actum Rome.



uIII. Chuonradi priuilegium pro monasterio Corbeie Noue. 
[ERHARD, Cod. diplom. Westph., pag. 90.]


C. In nomine sancte et indiuidue Trinitatis. Chuonradus, diuina fauente clementia, Romanorum imperator Augustus.

Si piis petitionibus fidelium nostrorum, maxime quas pro Ecclesiis sibi commissis auribus nostris infuderint, benignum prebuerimus auditum, hoc procul dubio et ad presentis imperii nostri statum, et ad eterne beatitudinis premium profuturum credimus. Unde omnium fidelium nostrorum tam presentium quam et futurorum nouerit solers industria, quia adiens excellentiam nostri culminis, Druthmarus uenerabilis noue Corbeie abbas, curtem quamdam Godeleuesheim nuncupatam anteriori  tempore eidem monasterio questus est iniuste fore sublatam. Detulit preterea secum Arnolfi diui progenitoris nostri imperiale decretum, cui eiusdem curtis inerat concambia, inter eumdem imperatorem atque Bouonem predicti monasterii Patrem peracta Cuius suggestioni fidem accommodantes, matronam quamdam Aluered uocatam, que ipsam curtem uelut hereditario iure tunc temporis possedit, ad palatium nostrum euocari precepimus. Que, dum prolata refellere nequiuisset, prefatam curtem cum omnibus appendiciis, adnitentibus sibi filio Osdago patronoque suo comite Frithericho, predicto uenerabili abbati absque ulla controuersia reddidit, atque hanc Hiddi monasterii aduocatus iussu nostro  recepit. Post uero abbas clementia nostra prouocatus eidem matrone sepedictam curtem alteramque Gimundian uocatam ac familias quasdam in uilla Brumerinchthorp ea conditione beneficiauit, ut si quid post obitum eius in iisdem possessionibus reperiatur, abbatis arbitrio disponatur. Filio uero eius curtem nomine Imminghusun eo pacto concessit quatenus dum uiuat hanc teneat, nisi hunc munificentia nostra alicubi prius promoueri contingat Post uero in ius monasterii redeat. Et ut huius restitutionis auctoritas firmior perpetim credatur manu propria subtus roboratam sigilli nostri impressione iussimus insigniri.

Testes, Hunfridus archiepiscopus; Meinwercus episcopus; Godehardus episcopus; Sigifridus episcopus;  Odalricus cancellarius; Asculfus; Sigibertus; Bernhardus dux; Adalbero dux; Ernastus dux; Liudulfus comes et priuignus imperatoris; Hiddi; Amulungus comes, et frater eius Ecbertus; Wigger; Gerlo; Uffo; Tiammo; Poppo; Bern; Thiathard; Brun; Gebo.

Signum domni Chuonradi inuictissimi Romanorum  imperatoris Augusti.

Odalricus cancellarius uice Aribonis archicancellarii recognouit.

Data Kal. Iul., indictione XI, anno Dominice Incarnationis 1028, anno autem domni Chuonradi II regnantis Iu, imperii uero I.

Actum Magdeburch feliciter. Amen.



IX. Chuonradi priuilegium pro Ecclesia S. Gorgonii. 
[ERHARD, Cod. diplom. Westph., p. 90.]


C. In nomine sancte et indiuidue Trinitatis, CHUONRADUS, clementia diuina fauente, Romanorum imperator Augustus.

Nouerit omnium sancte Dei Ecclesie fidelium nostrorumque presentium scilicet ac futurorum industria, qualiter nos ob interuentum ac petitionem dilecte coniugis nostre Gisle imperatricis Auguste, et amantissime nostre prolis Heinrici regis, nec non Brunonis Augustensis uenerabilis episcopi, fideli nostro Sigiberto Mindensi episcopo et ecclesie cui ipse, Deo donante, presidet, in honore sancti Petri principis apostolorum et sancti Gorgonii martyris  Christi constructe, quamdam siluam sitam singulariter in proprietate prediorum eiusdem Mindensis Ecclesie, et in pago Entergowi, in comitatu uero Bernhardi ducis, cum consensu et collaudatione prefati ducis B. et sui fratris Detmari, ceterorumque ciuium in eadem silua usque modo communionem uenandi habentium, in siluis, campis et paludibus, inter flumina Ossembeke et Alerbeke, usque in medium flumen Wermonon, et inde usque ad Northsulerecampon, ad cortem pertinens Sulegon nominatam forestari concessimus et banni nostri districtu circumuallauimus, ea uidelicet ratione ut nemo ulterius in eodem foresto absque prelibati episcopi suorumque successorum licentia potestatem habeat uenandi, sagittandi, retia aut laqueos ponendi,  aut ullo ingenio feras decipiendi, que merito sub iure banni continentur. Si quis autem huius nostri imperialis precepti temerarius uiolator exstiterit, sciat se episcopo et suo aduocato banni nostri summam compositurum. Et ut hoc uerius credatur diligentiusque per futura annorum curricula obseruetur, hanc chartam inde conscriptam subtusque manu propria roboratam sigilli nostri impressione iussimus insigniri.

Signum domni Chuonradi inuictissimi Romanorum imperatoris  Augusti.

Odalricus cancellarius uice Aribonis archicapellani recognouit.

Data III Kal. Apr., indictione XII, anno Dominice  Incarnationis 1028, anno autem domni Chuonradi secundi regnantis u, imperii uero I

Actum Ratispone.



X Chuonradi preceptum pro monasterio S. Chiliani. 
[ERHARD, Cod. diplom. Westph., p. 91.]

C. In nomine sancte et indiuidue Trinitatis, CHUONRADUS, diuina fauente clementia, Romanorum imperator Augustus.

Notum sit omnibus Christi fidelibus presentibus scilicet atque futuris, qualiter nos ob interuentum ac petitionem nostre dilecte coniugis Gisle imperatricis uidelicet Auguste, et amantissime nostre prolis Heinrici regis, nec non Meinwerchi Paterbrunensis  Ecclesie episcopi, quoddam Berenhardi comitis predium, Badperch dictum, cum mansis decem circa eumdem montem adiacentibus, in pago Nichterga et in comitatu Haholdi comitis situm, quod ideo hereditario iure in nostram potestatem successit, quia idem ipse B. comes spurius erat, quod uulgo Wanburtich dicunt, ad Paterbrunne prescripti episcopi monasterium in honore sancte Marie et sancti Chiliani martyris sanctique Liborii confessoris consecratum tradidimus, cum mancipiis utriusque sexus, uillis, areis, edificiis, agris, terris cultis et incultis, uiis et inuiis, pratis, pascuis, siluis, uenationibus, aquis aquarumue decursibus piscationibus, molendinis, exitibus et reditibus quesitis et inquirendis, nec non cum omnibus  appendiciis ad idem predium iure pertinentibus, ea uidelicet ratione ut in prescripti monasterii potestate perpetualiter existat. Et ut hec nostra traditio stabilis et inconuulsa omni permaneat euo, hanc paginam inde conscriptam propriaque manu subtus roboratam sigilli nostri impressione iussimus insigniri.

Signum domni Chuonradi Romanorum imperatori  inuictissimi.

Odalricus cancellarius uice Aribonis archicapellani recognoui.

Data Kal. Iunii, anno Dominice Incarnationis 1030, indictione XIII, anno domni Chuonradi regnantis uI, imperii uero Iu.

Actum Mersiburch feliciter. Amen.



XI. Pro Ecclesia Paderbornensi. 
[ERHARD, Cod. diplom. Westph., p. 91.]


C. In nomine sancte et indiuidue Trinitatis CHUONRADUS, diuina disponente gratia, Romanorum imperator Augustus.

Omnium Dei nostrique fidelium uniuersitati notum esse uolumus, qualiter nos, propter amorem celestis patrie atque ob interuentum ac petitionem dilecte coniugis nostre Gisle imperatricis Auguste, nec non cari filii nostri Heinrici regis, et propter iuge deuotumque nobis seruitium Meginwerchi sancte Paderbrunnensis sedis uenerabilis episcopi,  ecclesie cui ipse, Deo donante, presidet, in honore sancte Dei genitricis Marie beatique Chyliani martyris, nec non confessoris Christi Liborii constructe, illa predia que habuerunt Bernhart et soror eius Hazecha in locis Alflaan et Etlinun sita, in pago Paderga, in comitatu Amulungi, cum aliis omnibus illuc pertinentibus, et cum omni utilitate que uel scribi aut nominari ullo modo ualet, cum mancipiis utriusque sexus, cum areis, edificiis, agris, campis, terris cultis et incultis, pratis, pascuis, siluis, uenationibus, aquis aquarumue decursibus, piscationibus, molis, molendinis, uiis et inuiis, exitibus et reditibus, quesitis et inquirendis, perpetualiter habenda donauimus, ea ratione ut prefatus episcopus suique successores de eisdem prediis nobis  imperiali iure hereditatis liberam dehinc habeant potestatem quidquid sibi placuerit faciendi, ad utilitatem tamen ecclesie sue omnium contradictione remota. Et ut hec nostre traditionis auctoritas stabilis et inconuulsa omni permaneat euo, hanc paginam inde conscriptam manu propria roborantes, sigillo nostro insigniri iussimus.

Signum domni Chuonradi inuictissimi Romanorum  imperatoris Augusti.

Odalricus cancellarius uice Aribonis archicapellani recognouit.

Data XIII Kal. Febr., indictione XIu, anno Dominice Incarnationis 1031, anno uero domni Chuonradi II regnantis uII; imperii autem Iu.

Actum Altstete.



XII. Pro Ecclesia Paderbornensi. 
[ERHARD, Cod. diplom. Westph., p. 92.]


C. In nomine sancte et indiuidue Trinitatis. CHUONRADUS, Dei ordinante clementia, Romanorum imperator Augustus.

Omnium Dei nostrique fidelium uniuersitati notum esse uolumus, qualiter nos, diuine mercedis ob intuitum, nec non per interuentum dilectissime contectalis nostre Gisle imperatricis Auguste simul etiam dilecti filii nostri regis Heinrici, et iuge seruitium Meginwerchi Patherburnensis Ecclesie episcopi sepissime nobis fideliter impensum, eidem  ecclesie in honore sancte Dei genitricis Marie ac sancti Chyliani martyris et sancti Liborii episcopi et confessoris constructe, predium Bennanhusun, Ualabroch, Dadanbroch, situm in pagis Wetiga et Tilithi in comitatu Widukindi, cum omnibus ad ipsum predium iure ac legaliter pertinentibus, cum mancipiis utriusque sexus, cum areis, edificiis, agris, campis, terris cultis et incultis, pratis, pascuis, siluis, uenationibus, aquis aquarumue decursibus, piscationibus, molis, molendinis, uiis et inuiis, exitibus et reditibus, quesitis et inquirendis, seu cum omni utilitate, que uel scribi aut nominari ullo modo potest, in proprietatem condonauimus, et de nostro iure ac dominio in eiusdem Ecclesie ius ac dominium omnino transfundimus,  ea uidelicet ratione, ut prenominatus episcopus eiusque successores de eodem predio liberam posthac potestatem habeant tenendi, commutandi uel quidquid sibi utilitatis Ecclesie placuerit faciendi, omnium hominum contradictione remota. Et, ut nostre traditionis auctoritas stabilis et inconuulsa per antiqua seculorum curricula permaneat, hanc paginam inde conscriptam manu propria roborantes, sigilli nostri impressione iussimus sigillari.

Signum domni Chuonradi inuictissimi Romanorum imperatoris  Augusti.

Odalricus cancellarius uice Aribonis archicapellani recognoui.

Data XI Kal. Martii, indict. XIu, anno Dominice  Incarnationis 1031, anno uero domni Chuonradi II regnantis uII, imperii autem Iu.

Actum Goslare



XIII. Pro Ecclesia Paderbornensi. 
[ERHARD, Cod. diplom. Westph., p. 93.]

In nomine sancte et indiuidue Trinitatis, CHUONRADUS, diuina fauente clementia, Romanorum imperator Augustus.

Si ulli ex nostris pontificibus sui fidelis seruitii non immemores aliquid ex iis que nostri iuris deputantur benigno animo impendimus, eum postea in nostro oramine et seruimine promptiorem et  multo studiosiorem existere procul dubio credimus. Quapropter omnibus Christi nostrique amatoribus presentibus scilicet ac futuris perspicuum esse uolumus, qualiter Wicilo nostram adiit serenitatem, humiliter rogans ut predium Sannanabiki dictum, in istis uillis Hornan. Frodinctorp. uinesbiki Rafseti. Knechtahusen. Buckinhusen. Bennanhusen Scuni. Berchem. Homan. Holthusen. situm, sua uxorisque sue Ode filieque sue Cecilie nec non Gerburch filiique eius Odonis petitione ac collaudatione, ad nostram imperialem manum recipere curaremus, predium Zurici quod nostre fuit pro prietatis illorum econtra subiugantes ditioni. Horum igitur desiderio primatum nostrorum satisfacientes consilio, id quod illorum ius quod nostri  erat iuris amicabiliter remisimus. Transactis autem ita uiis omnibus, predictum predium Sannanabiki, quod tunc nostre iudicabatur esse proprietatis, in comitatu Widukini in pago Wetiga situm, cum omnibus utilitatibus ad idem pertinentibus, areis, edificiis, agris, terris cultis et incultis, pratis, pascuis, campis, siluis, uenatibus, aquis aquarumue decursibus, piseationibus, molis, molendinis, uiis et inuiis, exitibus et reditibus, quesitis et inquirendis; ob amabilem coniugis nostre Gisle imperatricis Auguste interuentum, et ob minime denegandam dilectissime prolis nostre Heinrici regis petitionem, nec non Herimanni marchionis, Meinwerco uenerabilis uite episcopo sueque ecclesie in sanctissime Dei genitricis Marie et pretiosissimi  martyris Chyliani nec non gloriosissimi confessoris Liborii honorem constructe, eo tenore in proprium tradidimus, ut ipse suique successores de eodem liberam deinceps habeant potestatem tenendi, tradendi, uendendi, commutandi, uel quidquid placuerit sibi faciendi, ad utilitatem tamen predictorum sanctorum Ecclesie. Recordati sumus namque non in hoc tantum, sed in aliis sibi adhuc, Deo uolente, a nobis tradendis prediis, quod suum assiduum seruitium deuotius et ceteris nostris pontificibus frequentius, non quasi uno, sed fere in omni tempore certum habuimus. Et ut hec nostre traditionis auctoritas stabilis et inconuulsa per labentia temporum curricula obseruetur, hoc preceptum inde conscriptum subtus manu propria confirmauimus et  corroborauimus ac sigilli nostri impressione diligentius insigniri precepimus.

Signum domni Chuonradi inuictissimi Romanorum imperatoris Augusti. 

Odalricus cancellarius recognouit.

Data III Non. Augusti, indictione XIu, anno Dominice Incarnationis 1031, anno autem domni Chuonradi II regnantis uII, imperii uero u.

Actum Immeteshusun.



XIu. Chuonradus I imperator Hubaldo Cremonensi episcopo iura uaria, et comitatum ipsius ciuitatis confirmat. 
[MURATORI, Antiq. Ital. II, 73.]


In nomine sancte et indiuidue Trinitatis, Chuonradus, diuina fauente clementia, Romanorum imperator Augustus.

Si sancta ac uenerabilia loca sublimare ac defensare studuerimus ad regni nostri statum hoc pertinere procul dubio non ambigimus. Quapropter nostrorum fidelium presentium scilicet ac futurorum noscat uniuersitas, Hubaldum, sancte Cremonensis Ecclesie uenerabilem antistitem, interuentu dilectissime coniugis nostre Gisle imperatricis, nostram humiliter adiisse clementiam, postulans ut pro Deo et anime nostre remedio precepta a decessoribus nostris sue Ecclesie concessa confirmaremus ac roboraremus. Cuius dignis petitionibus  annuentes, prout iuste et legaliter possumus, ea firmamus et corroboramus. Ita ut quidquid curature, telonei, portatici, seu ripatici, et comitatum infra prenominatam ciuitatem, seu extra per quinque milliariorum spatia, sicut in eiusdem Ecclesie preceptis continetur, teneat, habeat, firmiterque possideat tam ipse quam et sui successores. Preterea alias consuetudines, quas sui antecessores ad illam potestatem pertinentes, et angarias quondam habuerunt, et fotrum de ipsa ciuitate, quod ad nostrum seruitium colligi usus fuit, et porcos Arimannorum, et albergarias; similiter precipimus ut ipse, suique successores perpetuis temporibus exigant. Precipimus itaque atque iubemus ut nullus dux, comes, etc.

 Signum domini Chuonradi serenessimi imperatoris Augusti.

Bruno cancellarius ad uicem Aribonis Magontini archiepiscopi et archicancellarii recognoui.

Datum III Kalendas Martii, anno Dominice Incarnationis 1031, indictione XIu, anno autem domni Chuonradi uI regnantis, imperantis uero Iu.

Actum Goslare feliciter. Amen.



Xu. Chuonradus II rex, imperator I, Hubaldo Cremonensi episcopo, eiusque Ecclesie, omnia priuilegia et bona confirmat. 
[MURATORI, Antiq. Ital. I, 417.]

In nomine sancte et indiuidue Trinitatis, CHUONRADUS,  diuina fauente clementia, Romanorum imperator Augustus.

Si sancta et uenerabilia loca, etc. Quocirca omnium sancte Dei Ecclesie fidelium, nostrorumque presentium scilicet ac futurorum nouerit uniuersitas Hubaldum, uenerabilem Sancte Cremonensis Ecclesie antistitem, obtentu dilecte imperii nostri consortis Gisle imperatricis gratissime, celsitudinis nostre clementiam obnixe humiliterque postulasse quatenus pro Dei amore, nostrique imperii salute, nostra imperiali auctoritate precepta a decessoribus nostris regibus, atque imperatoribus, maxime Berengario, Rodulpho, nec non diue memorie Ottonibus, ac Henrico, magnificis imperatoribus Augustis,  sue Ecclesie concessa confirmaremus et roboraremus. Cuius dignis petitionibus annuentes, prout iuste et legaliter, etc., confirmamus et corroboramus eidem sancte Cremonensi Ecclesie quidquid curature, telonei, atque portatici, seu ripatici, aliquo ingenio de iam fata Cremonensi ciuitate ad publicam functionem pertinuit tam de parte ipsius ciuitatis comitatus, quam de parte cortis Sexpilas, nec non ripas et piscarias a uulpariolo usque ad caput Abdue cum molendinis et molatura eorum, scilicet per unumquemque molendinum grani modios Cremonenses quinque, atque cum uniuscuiusque nauis solito censu, per unamquamque nauim uidelicet salis orales quatuor, sicut continetur in notitiis ante presentiam Cessonis diaconi, et domni Ottonis imperatoris  missi, et Heriberti cancellarii, Cremone in placito residentium factis, et auctoritate ac iussione prelibati domni Ottonis imperatoris legaliter roboratis; et palificture denariis quatuor, seu cum persolutione omnium nauium, et cum curatura omnium negotiorum, qui fiunt in predicta ripa tam ab incolis ciuitatis quam ab aliis aliunde ad negotium uenientibus, seu cum omnibus Ecclesie rectitudinibus ac consuetudinibus. Districtionem uero ciuitatis intus et extra per quinque milliariorum spatia, etc. Si quis igitur, etc.

Signum domini Chuonradi serenissimi imperatoris Augusti.

Bruno cancellarius ad uicem Aribonis Magontini archiepiscopi et archicancellarii recognoui.

 Datum III Kalendas Martii, anno Dominice Incarnationis 1031, indictione XIu, anno autem domni Chuonradi II regnantis sexto, imperii uero Iu.

Actum Goslare feliciter. Amen.



XuI. Littere Chuonradi I imperatoris ad ciues Cremonenses, ut episcopo Cremonensi de quibusdam querelis satisfaciant. 
[MURATORI, Antiq. Ital. uI, 53.]

CHUONRADUS, gratia Dei Romanorum imperator Augustus, omnibus ciuibus Cremonensibus salutem.

uolumus et firmiter iubemus ut pecuniam, quam promisistis uestro seniori episcopo pro scaccho et incendio et preda quam fecistis super illius castella,  adimpleatis, si de nostra gratia curatis. Terram uero Ecclesie, sicut Landulfus episcopus tempore domni imperatoris Henrici tenuit, uolumus, ut iste uester senior similiter quiete teneat. De siluis autem Ecclesie que in circuitu sunt, unde illi quotidie contrarium facitis, et utimini contra eius uoluntatem, iubemus, ut non uos amplius intromittatis, si talem censum ei non dederit, sicut Mediolanum et Papia atque Placentia. Osbertum, neque illius pares, contra uoluntatem uestri senioris, nullo modo teneatis, si unquam gratiam nostram habere cupitis. Homicidas et latrones, qui infra ciuitatem sunt, de quibus episcopus legem et iustitiam facere uult, per rectam fidem ante presentiam eius conducatis, et eos legaliter iudicare adiuuetis.



XuII. Pro Ecclesia Paderbornensi. 
[ERHARD, Cod. diplom. Westph., p. 92.]


In nomine sancte et indiuidue Trinitatis, CHUONRADUS, diuina fauente clementia, Romanorum imperator Augustus.

Nouerit omnium Dei nostrique fidelium presentium scilicet ac futurorum industria, qualiter nos fideli nostro Meginwerco Paderburnensi episcopo et Ecclesie cui ipse, Deo donante, presidet, ob interuentum et petitionem dilecte coniugis nostre Gisle imperatricis Auguste et amantissime nostre prolis Heinrici regia et Egilberti Frisingensis Ecclesie  uenerabilis episcopi, nec non ob suum frequens et deuotum seruitium, quamdam nostre proprietatis curtem Gardenebiki nominatam, situm in pago Lacni in comitatu Herimanni comitis, cum omni sua integritate, uel quidquid predii habuimus in uillis Hwinadal, Molduggane, Liudulueshusun, situm in eodem pago et in comitatu prenominati H. comitis, cum omnibus ad idem pertinentibus, cum areis, edificiis, mancipiis utriusque sexus inibi habitantibus, agris, terris cultis et incultis, pratis, pascuis, campis, siluis, uenationibus, aquis aquarumue decursibus, piscationibus, molis, molendinis, uiis et inuiis, exitibus et reditibus, quesitis et inquirendis, seu cum omni utilitate que aut scribi aut nominari potest, in proprium tradidimus et de  nostro iure ac dominio in suum ius atque dominium omnino transfundimus, eo quoque tenore, ut predictus fidelis noster M. episcopus, siue longe siue prope sit, nos sue seruitutis non immemores esse recognoscat, et ut ipse suique successores de supra nominatis prediis liberam deinceps potestatem habeant tenendi, tradendi, uendendi, commutandi, uel quidquid placuerit faciendi ad usum tamen prenominate sue Ecclesie in honore sancti Liborii constructe et consecrate. Et, ut hec nostre traditionis auctoritas stabilis et inconuulsa omni tempore perseueret, hoc preceptum inde conscriptum subtusque manu propria roboratum sigilli nostri impressione insigniri iussimus.

Signum domni Chuonradi inuictissimi Romanorum  imperatoris Augusti. 

Odalricus cancellarius ad uicem Bardonis archiepiscopi recognouit.

Data Xu Kal. Febr., indictione Xu, anno Dominice Incarnationis 1032; anno autem domni Chuonradi II regnantis uIII, imperii uero u.

Actum Hiltiwardeshusun feliciter. Amen.



XuIII. Pro Ecclesia Paderbornensi. 
[ERHARD, Cod. diplom. Westph., p. 94.]

C. In nomine sancte et indiuidue Trinitatis, CHUONRADUS, diuina fauente clementia, Romanorum imperator Augustus.

Quia nos, diuina disponente clementia, ceteris  supereminemus mortalibus, oportet ut cuius munere precellimus, eius quoque uoluntati omnibus modis parere studeamus. Quapropter omnibus Christi nostrisque fidelibus presentibus scilicet ac futuris notum esse uolumus, qualiter nos ob interuentum ac petitionem dilecte coniugis nostre Gisle imperatricis Auguste et filii nostri Heinrici regis, et Egilberti Frisingensis Ecclesie episcopi, fideli nostro Meginuercho Bodrebrunnensi uenerabili episcopo, et ecclesie in honore sancte Dei genitricis Marie et sancti Chyliani martyris et sancti Liborii confessoris constructe et consecrate, cui ipse, Deo donante, presidet, omnem potestatem comitatus, quam Herimannus comes in istis tribus pagis, Auga, Netega, Hessiga habet, cum omni iure ad eumdem  comitatum iuste ac legaliter pertinente, et omnia predia in eisdem pagis ad nostras manus habita et postmodum acquirenda, cum omnibus ad eadem merito aspicientibus, cum areis, edificiis, mancipiis, agris, terris cultis et incultis, pratis, pascuis, campis, siluis, uenationibus, aquis aquarumue decursibus, piscationibus, molis, molendinis, uiis et inuiis, exitibus et reditibus, quesitis et inquirendis, seu cum omni utilitate que ullo modo inde prouenire poterit, per hoc nostrum imperiale preceptum in proprium donauimus atque largiti sumus, omnium hominum contradictione remota, eo quoque tenore ut predictus fidelis noster M. episcopus, siue longe siue prope sit, nos sue seruitutis non  immemores esse recognoscat, et ut ipse suique successores de eisdem prediis liberam deinceps potestatem habeant tenendi, tradendi, uendendi, commutandi, uel quidquid placuerit faciendi, ad usum tamen prenominate Ecclesie. Hec uero donationis auctoritas ut in Dei nomine pleniores obtineat firmitates, manu propria subtus eam firmauimus, sigilloque nostro insigniri iussimus.

Signum domni Chuonradi inuictissimi Romanorum imperatoris  Augusti.

Odalricus cancellarius ad uicem Bardonis archiepiscopi recognouit.

Data Xu Kal. Feb., indictione Xu, anno Dominice Incarnationis 1032, anno autem domni Chuonradi II regnantis uIII, imperii uero u.

 Actum Fritislare feliciter. Amen.



XIX. Pro Ecclesia Paderbornensi. 
[ECHARD, Cod. diplom. Westph., p. 95.]

C. In nomine sancte et indiuidue Trinitatis, CHUONRADUS, diuina fauente clementia, Romanorum imperator Augustus.

Sicut nos ex promptis et assiduis seruitiis fidelium nostrorum gaudemus, ita quoque dignum et iustum esse nobis uidetur ut eos de condignis suis premiis gaudere faciamus. Quapropter comperiat omnium Dei nostrique fidelium presentium scilicet ac futurorum industria, qualiter nos ob interuentum ac petitionem  dilecte coniugis nostre Gisle imperatricis Auguste, et karissimi filii nostri Heinrici regis, fideli nostro Meginwercho uenerabili episcopo et ecclesie cui ipse, Deo donante, presidet, in honore sancte Dei genitricis Marie et sancti Chyliani martyris sanctique Liborii egregii confessoris constructe, sex mancipia, quorum hec sunt nomina: Thiethardus pbr., Liuza, Heregrim, Ethilier, Athaluuard, Wieburch, cum omnibus suis substantiis per hoc nostrum imperiale preceptum perpetualiter in proprium tradidimus et de nostro iure ac dominio in suum ius atque dominium omnino transfudimus atque largiti sumus, eo quoque tenore, ut predictus fidelis noster Meginwerchus episcopus suique successores de eisdem  mancipiis liberam deinceps potestatem habeant uendendi, tradendi, commutandi, uel quidquid sibi placuerit faciendi, ad usum tamen sue Ecclesie Bodrabrunnensi nominate. Et ut hec nostre traditionis auctoritas plenas in Dei nomine habeat firmitates, hanc chartam inde conscriptam subtusque manu propria roboratam, sigillo nostro insigniri iussimus.

Signum domni Chuonradi inuictissimi Romanorum imperatoris  Augusti.

Odalricus cancellarius uice Bardonis archiepiscopi recognouit.

Data XII Kal. Sept., indictione Xu, anno Dominice Incarnationis 1031: anno autem domni Chuonradi secundi regnantis uIII, imperii uero uI.

Actum Magadebure.



XX. Chuonradi imp. priuilegium pro monasterio S. Martini. 
[ERHARD. Cod. diplom. Westph., p. 96.]


C. In nomine sancte et indiuidue Trinitatis, CHUONRADUS, diuina fauente clementia, Romanorum imperator Augustus.

Si in monasteriis construendis studium habuerimus aut aliis in idem conspirantibus uotum prebuerimus assensum, non solum ad temporalis, uerum etiam ad eterni regni commodum hoc nobis profuturum esse non ambigimus. Quapropter notum sit  omnibus Christiane religionis, presentibus scilicet atque futuris, qualiter nos ob interuentum ac petitionem dilecte coniugis nostre Gisle imperatricis uidelicet Auguste, et amantissime nostre prolis Heinrici regis, nec non Aribonis Mogontinensis Ecclesie archiepiscopi et Piligrimi Coloniensis Ecclesie archiepiscopi, simul etiam cum consensu omnium nostrorum fidelium qui tunc temporis ibi adfuerunt, Sigeberto Mindunensis Ecclesie episcopo, inibi construendi monasterii in honore sancti Martini licentiam concessimus. Insuper omnium nouerit industria, qualiter eiusdem sedis episcopus curtiferum I in quo idem monasterium et claustrum cemeteriumque sunt constructa, et curtifera uI ex utraque parte monasterii, et salice telluris III mansos cum sui iuris  predio, id est mansis XII de monasterii Sancti Petri proprietate in istius Sancti Martini monasterii ius ac potestatem commutauerat. In loco enim Hildiwardingahusun dicto et in aliis uillis ad eumdem locum iure pertinentibus uII pro commutatione dedit mansos, et in Chizzindorf II mansos; in Lohe I m.; in Westirbracha I m. Et in his Iu locis XXu mancipia. Fratribus autem ad idem sepedictum monasterium Deo seruientibus in utilitatem tradidit quoddam predium Chemmin dictum, quod ob interuentum nostre dilecte coniugis G. nostreque prolis H. regis de nostro iure in suum ius atque potestatem suscepit. Insuper etiam ad Rotherisdorfa uini decimationem, quam de nobis acquisiuit, in eorumdem fratrum usum  concessit. Aliud autem in eodem loco uinetum suis in utilitatem decreuit successoribus, ea uidelicet ratione, ut in uini decimatione nullam iniustitiam aut molestiam inferant fratribus, et quando de illo bibant uino hoc intendant, quia prius ad omnem episcopatum suum tantum non habuerunt uini quantum scyphus capere potest, ideoque frequentiores sint ad Deum intercessores nostri dilecteque coniugis nostre G. et prolis nostre H. regis, quorum petitione hec ipsa uineta S. prelibate sedis episcopo in proprietatem tradidimus. Quin etiam idem episcopus ad prescriptum Sancti Martini monasterium alia que sui iuris erant loca tradidit, id est Egisberun, Wolgatingahusun, in Diotanhusun I mansum et utilitatem silue, et tale predium quale  habuit ad Nianburg. Insuper etiam ad Ubhusen III m; in Loha I m; in pago etiam Lainga in uillis Triburin, Stocheim, Helingaburstalla, Holinbeke, uI m; in pago quoque Marstem in uilla que dicitur Brunhildisfort II m, et in Hupida I m, et in Oribe II m, et in uolkeressun II m, in pago Cizide; in uilla Herisiuroda II m; in Munnere I m, cum utilitate salis. Item in Munnere curtiferum I cum utilitate salis; in Bodukun I m; in Beddure I m; in Hemezungahusum I m; in Helan u m; in Uanebeke I m; in Fridegerssun I m; in Nisinun II m, in Lierbeke I m; ad Folchardesdorf utilitatem silue cum tribus curtiferis, in Heruide I m; in Hemmincburun Iu m; Uuoluaradingahusun curtiferum I cum utilitate silue. In Eildissun curtiferum I cum utilitate silue; in Haddenhusun  dimidium mansum; in Ekishusun II m; in Nitalstete I m; in Rodun I m; in Holzhusun III m; in Lippeke curtiferum I cum utilitate silue. In Retbere dimidium m; in Sueuerdun Iu m, et salice telluris II m, et dimid.; in Honredere uI m, et dimid.; in Eddorunhusun II m; in Morsilen unum mansum; in Nitalstete X m; cum omni utilitate illuc pertinenti; in Weluen Iu m; ad hec prenotata loca omnia predia que tunc temporis sub suo iure habuit aut postea acquisiuit, uel etiam iusto concambio horum predictorum locorum commutatione, uel alia iuris ordinatione, recepit preter illa que ad alia delegauerat monasteria, ad prefatum Sancti M. monasterium, cum mancipiis, uillis, areis, edificiis, agris, terris cultis et incultis, uiis et inuiis, exitibus et reditibus,  quesitis et inquirendis, pratis, pascuis, siluis, uenationibus, aquis aquarumue decursibus, piscationibus, molendinis et utilitate siluarum, nec non cum omnibus appendiciis que dici aut nominari possunt, tradidit perpetualiter ibi existenda. Sed ut idem monasterium in maiori securitate esset positum, et ut bona illuc data minus ab eius successoribus uel ab aliis dissiparentur, in mundiburdio monasterii Sancti Petri collocauit, et ut per singulos annos eidem monasterio censum, id est u solidos, soluas, decreuit. Quin etiam constituit ut semper in festiuitate sancti M. eiusdem sedis episcopus cum fratribus monasterii Sancti P. ad predictum monasterium ueniat ut solemnia missarum celebret et alia ostendendo caritatem  adimpleat. At si aliquid aliud ipsum adesse impediat, fratres ibi conueniant et eadem simul faciant, ut hoc modo concordia et amicitia inter illos solidetur. Et per hanc mutue caritatis exhibitionem in Dei seruitio unanimes coaptentur. Ad hec notum sit omnibus, qualiter id ipsum Sancti M. monasterium et fratres inibi Deo seruientes sub nostra imperiali filiique nostri H. aliorumque nostrorum successorum tuitione defendi uolumus, sic scilicet ut nullus eius successor potestatem habeat, bona eiusdem monasterii aliquo modo destruere aut aliquid de bonis eisdem auferre, quia prescriptus episcopus S. idem monasterium a fundamento edificare cepit et nulla alia predia illuc tradidit, nisi que de nostro dono in suum ius acquisiuit aut per se absque ulla contradictione  proprietatis iure tenuit. Idcirco si quis eiusdem destructor est monasterii aut predictorum dissipator bonorum, uere sciat quia eidem monasterio fratribusque ibidem Deo seruientibus in nobis nostrisque successoribus certum est inde refugium. Et, ut hoc nostre concessionis preceptum per omne tempus stabile permaneat et inconuulsum, hanc paginam inde conscriptam subtusque manu propria corroboratam, sigilli nostri impressione iussimus insigniri.

Signum domni Chuonradi Romanorum imperatoris  inuictissimi.

Burchardus cancellarius uice Pardonis archicapellani recognouit.

Data uI Non. Iul.; anno Dominice Incarnationis  1033, indictione I; anno autem domni Chuonradi H regnantis IX, imperantis uero uI.

Actum Mersiburch feliciter. Amen.



XXI. Chuonradi preceptum pro Ecclesia Paderbornensi. 
[ERHARD, Cod. diplom. Westph., p. 98.]

+ C. In nomine sancte et indiuidue Trinitatis, CHUONRADUS, diuina fauente clementia, Romanorum imperator Augustus.

Notum sit omnibus Christi nostrique fidelibus, presentibus ac futuris, qualiter antecessor noster beate memorie Heinricus imperator, cuius semper animus in Dei Ecclesiis meliorandis et amplificandis inuigilauit, Paderbrunnensis paupertatem miseratus  Ecclesie, multa ei bona tam in prediis quam in aliis facultatibus larga manu pro Dei amore dilectique sibi presulis Meginwerci assiduo et deuotissimo obsequio contulit. Inter que etiam comitatum Duodiconis quondam comitis eidem Ecclesie imperiali munificentia legitime donauit, tradidit, delegauit. Illo autem antecessore nostro defuncto, nos qui loco illius in regnum surreximus, per suggestionem Magontini presulis, eumdem comitatum a prefata Ecclesia tulimus, et in ius Magontine Ecclesie, rudes adhuc in regno, iniusto persuasi consilio irrationabiliter transtulimus et transmutauimus. Imperiali autem nostra potestate, Dei gratia, magis magisque in regno confirmata et corroborata, Meginwercus  presul imperatorum deuotissimus seruitor et amator, Marthe sedulis satagens obsequiis, non cessauit, non quieuit supplicando, seruiendo, quoadusque nos, omnipotentis Dei in cuius manu corda sunt regum commoniti instinctu, dilecteque coniugis nostre Gisle nec non Heinrici filii nostri magnifici regis interuentu, Ecclesie sue scilicet Paderbrunnensi, totum Bernhardi comitis quondam comitatum, qui situs est in locis Hesse, Nitergo, Netgo, Ohteresgo, legitima traditione reddidimus, restituimus, redonauimus. Precauentes autem nos et precogitantes, ne aliqua postmodum inter ipsas Ecclesias de hac re controuersia fieret et discordia, Magontine Ecclesie comitatum, qui situs est in Cluuinga propter pacis confirmationem imperiali nostro iure concessimus,  et hoc nostra parte ita est compactum sicque definitum, ut neutra Ecclesiarum illarum aliquod de predictis rebus sibi inquisitis aliquomodo patiatur detrimentum. Si quis autem, diabolica suasione seductus, hanc nostram traditionem in aliquo infringerit, sciat se odium Dei sanctorumque eius habiturum, et M. lib. auri puri compositurum, medietatem camere nostre, et medietatem, predicte Paderbrunnensis Ecclesie rectori. Quod ut uerius credatur et diligentissime ab omnibus in perpetuum seruetur, preceptum hoc inde conscriptum manu propria subtus firmauimus et sigillo nostro insigniri iussimus.

Signum domni Chuonradi Romanorum imperatoris  inuictissimi.

 Burchardus cancellarius uice Bardonis archicapellani recognouit.

Datum Iu Non. Aug., indictione I, anno Dominice Incarnationis 1033; anno autem domni Chuonradi secundi regnantis IX, imperantis uII.

Actum Lintburg feliciter. Amen.



XXII. Chuonradi I imperatoris priuilegium confirmatorium omnium iurium monasterii Ticinensis Sancti Petri, quod appellatur in Celo Aureo. 
[MURATORI, Antiq. Ital., I, 595.]

In nomine sancte et indiuidue Trinitatis, CHUONRADUS, diuina fauente clementia, imperator Augustus.

Si circa loca Deo dicata munificentiam nostre  benignitatis largimur, credimus hoc ad regnorum statum nostrorum, nostreque anime salutem proficere. Idcirco nouerit omnium fidelium sancte Dei Ecclesie, tam presentium quam futurorum, uniuersitas, Gislam nostram carissimam coniugem, nostram adiisse imperialem clementiam, quatenus pro Dei amore, nostreque anime remedio, cenobio Sancti Petri, quod dicitur Celum Aureum, subuenire, et nostra preceptali auctoritate confirmare et corroborare omnes cortes et proprietates quas pridem per quoduis ingenium dignoscitur possedisse, terras et cortes que usque medo uassallorum dicebantur, Munesengo et uilla atque castellum, quod Sancti Petri dicitur, et abbatem nomine Alpisum, qui modo  ei preest, ex omnibus inuestire dignaremur. Cuius petitionibus aures libentissime accommodantes, nostreque anime consulentes, pro Dei amore predicto uenerabili loco atque abbati concedimus, donamus, modisque omnibus corroboramus omnes res et proprietates, possessiones, omnesque illas cortes quas quisque usque modo beneficiali ordine detinuit, et que uassallorum dicebantur, et quascunque idem cenobium longo tempore dignoscitur possedisse, a Liudprando ipsius loci fundatore concessas. Id est inter ceteras res cortem illam que Alpe Plana dicitur, cunctasque res ad eamdem cortem pertinentes, uel aspicientes in quibuscunque locis, cum territoriis et finibus per preceptum Liudprandi regis, per singula loca denuntiatis, uel earumdem rerum decimas  que quocunque modo inibi laborate fiunt; et ecclesiam que in honore sancti Augustini non longe a Ianuensi ciuitate constructa est ab ipso Liudprando, predicti cenobii fundatore; alias quoque cortes, que Lardiriacus et uillarasca dicuntur, et mansa que in Rouorri iacent, et corte Cressiani, Turine, Gerentiano, et in Cartiano ecclesiam unam Sancte Iuliane cum omni honore. Possessiones etiam quas habere uidetur in Laudensi comitatu et Pergamensi, uidelicet Amfenengo cum corte que Flumbo dicitur, cum omnibus ad eam pertinentibus, et casale Sancti Petri, et casale Aribaldi, et castellum Aichardi in comitatu Parmensi, et quod casale Sindesi dicitur, cum omnibus rebus uel earum pertinentiis. Illas etiam terras que in Luciano et Spariano, et in Rosioni  possidet, cum omnibus circumquaque adiacentibus, et ad eadem loca respicientibus. Confirmamus insuper prelibato cenobio atque abbati cortem Pauonem, nec non et illam que in Roboreto dicitur Corte Regia, et ecclesiam Sancte Marie de Tergui, cum omnibus pertinentiis et adiacentiis suis, molendinis, piscationibus suis, aquis aquarumque decursibus, cultis et incultis rebus, ubicunque locorum ad easdem cortes pertinentibus: et omnia que in monte Farrato, et que in comitatu uercellensi et Yporegiensi, et que in Nouariensi ad eumdem locum pertinent, et que in Caselle et in Ponte Corioni, et in Solariolo idem cenobium possidere uisum est. Cortem etiam que Diane dicitur, in comitatu Albinganensi, et ea  omnia que infra ipsam ciuitatem et extra ad ipsum monasterium pertinere uidentur. Portum etiam Rosariolum longo tempore ab ipso Monasterio tentum, omnemque terram in campania Papiensis urbis iacentem, iusteque inibi pertinentem, et decimas. Donamus etiam et corroboramus eidem uenerabili loco terras quas in partibus Tuscie uidetur habere per diuersos comitatus et loca. Duas etiam corticellas, Maliacem scilicet et Calauadum cum Sussello, et Leuco, atque Capella, que est in honore Sancte Dei Genitricis Marie, que dicitur Primasca, que constructa est in ualle Belizona; et illas terras que habere uisum est in Belingno et in Liuentina, cum omnibus suis pertinentiis. Cortem insuper que uergonto dicitur, et Piscariam que est in Tauxa.

 Statuimus insuper, et modis omnibus censemus, precipimus ac iubemus, et iuxta nostrorum antecessorum regum uel imperatorum auctoritate firmiter edicimus, ut nullus archiepiscopus, nullus episcopus, nullus marchio, uel comes, aut uicecomes, aut gastaldio, siue cuiuscunque ministerialis, nullaque iudiciaria potestas, uel reipublice minister, in predictis cortibus, prediis, possessionibus, seu in aliquibus locis prefato uenerabili loco pertinentibus, placitum tenere, uel districtum facere, siue fodrum, aut aliquam functionem publicam, uel redditum, a supradictorum locorum habitatoribus, uel pertinentibus exigere uel tollere, remota omni occasione, presumat. Inter cetera tamen hoc specialiter statuendum censuimus ut cortem predictam que  Maliace dicitur, uel quidquid sepe dictum monasterium in ualle Luuana, et in ualle Agno habere uidetur, precipue tueamur, quoniam hec loca inter cetera maiora et fortiora infortunia atque molestias sustinuerunt. Ideoque precipimus et quibuscunque interminationibus ualemus, iubere decernimus, ut nullus unquam potestas, minister, uel missus, aut famulus, predictorum locorum habitatoribus seu pertinentibus aliquam deinceps molestiam inferre presumat, nullam districtionem eis facere, uel fodrum ab eis tollere, aut eorum arbores succidere, uel aliquod eorum suppellectilis uel peculii inuadere, aut de eorum possessionibus aliquid potestatiue rapere aliqua temeraria presumptione audeat. Si quis uero aliquam querelam super aliquem eorum habet,  non per se uindicare, aut per aliquem legem requirere, nisi per nos aut abbatem ipsius monasterii presumat, uel per nostrum aut ipsius abbatis missum. Hac igitur nostra preceptali auctoritate omnes predictas cortes et loca, cum rebus et familiis, portibus et mercato, districtionibus, molendinis et piscationibus, aquis aquarumque decursibus, cunctisque rebus mobilibus et immobilibus ad iam scriptas cortes et loca in integrum aspicientibus, diuinorum memores preceptorum, iam dicto cenobio eiusdemque loci abbati, uel cuicunque pro tempore inibi presidenti, confirmamus et corroboramus. Omnes insuper illos carpentarios, quos ipse sanctus locus per precepti possidet paginam tempore antecessoris nostri Liudprandi regis in ualle que dicitur Antelamo, uel eos  qui sunt in Besozolo, cum filiis filiabusque, agnationeque cuncta eorum, ut tempore opportuno inibi deseruiant ipsi et posteri eorum absque ulla retractatione perpetualiter; et uada ad piscandum que sunt in Ticino, in Riuo Poloni, Morasca, seu uadum quod dicitur Landemarii, Costam, Teueredum, et aliud quod dicitur Sextemascum, cum illo medio quod ad Sepem dicitur, et illud quod Aunella dicitur, seu etiam illa uada que sunt in Pado habentia priorem terminum a loco qui nominatur Popula Pagana, et pertingentia usque ad locum qui dicitur Caput Asi, ex utraque parte Padi, cum insulis positis iuxta predictam piscationem, uel quidquid ab antiquo tempore per antiquorum regum seu imperatorum donationem obtinuit, uel Padus inuasit, aut in futurum  irruperit, eidem sancto loco contradimus.

uolumus etiam et concedimus, ut molendina que in Caterona, seu in aliquibus fluminibus predictum monasterium possidet, habeat tam abbas quamque et monachi potestatem leuandi atque deponendi, quousque uel quoquo modo eorum decreuerit uoluntas, et aqueductus qui Bauga Liudprandi dicebatur, in eorum sit potestate ad irrigandos hortos ipsius monasterii. Sintque omnes res ipsius monasterii, abbas quoque et monachi, hominesque libellarii et serui sub nostra imperiali defensione munite atque defense. Et si necessitas fuerit de rebus ipsius monasterii per inquisitionem circumquaque manentium bonorum hominum, sicut de nostris imperialibus  rebus rei ueritas approbetur; et iuxta definitionem antecessoris nostri Liudprandi regis, liceat cenobio de propria congregatione abbatem eligere, ita ut super eos nulla unquam introducatur persona. Statuimus etiam ut nullus reipublice minister, necque aliquis ex iudiciaria potestate in cunctis predicti monasterii cortibus, uel uicis, liberos ac seruos deinceps inquietare, aut ad placitum trahere, aut in aliquibus finibus eius placitum tenere, aut aliquem pignorare uel detrahere presumat. Et quidquid pars publica sperare poterit, eidem monasterio sancto secundum concessionem et confirmationem Liudprandi regis, aliorumque regum uel imperatorum, solemni et perpetua stabilitate firmamus. Et quandocunque necessitas imminet, naues  ipsius monasterii per Ticini et Padi portum, quamque per quodlibet aliud discurrant absque alicuius impedimento, uel telonei exactione. Secundum hec etiam regalia scripta sancimus, et modis omnibus interdicimus cunctis sub nostra potestate degentibus, ut nullam potestatem deinceps exerceant in predictis locis ad nostram mercedem monachis delegatis, uel abbatem in aliquo conturbent, sed liceat ipsi abbati suisque successoribus sub regula sancti Benedicti degere, et quotidie Deo laudes pro anime nostre remedio, regnique nostri statu inibi offerre, et omnem congregationem sibi commissam assiduis alimentis pascere et enutrire perpetualiter. uolumus etiam, modisque omnibus interdicimus, ut nulla prepotens paruaque persona predictum cenobium proprietario  iure, aut beneficiali ordine, aut preceptali auctoritate nitatur inuadere. Precipientes itaque iubemus tam presentibus quam et futuris, et parti predicti cenobii, que supra a nobis concessa et confirmata sunt, quolibet tempore nullus presumat inferre molestiam aut contrarietatem, sed sub omni integritate, sicuti a nobis concessa sunt ad utilitatem ipsius monasterii sine aliqua diminoratione permaneant. Si quis igitur aliquando diabolica fraude deceptus contra dictam auctoritatem et hanc nostram concessionem et confirmationem aliquid agere tentauerit, et iam dictum sanctum locum ex predictis rebus fatigare conatus fuerit, sciat se compositurum auri puri libras mille, medietatem camere nostre et medietatem predicti monasterii uel eius abbati.  Quod ut uerius credatur, diligentiusque ab omnibus custodiatur, manu propria roborantes, sigilli nostri impressione inferius iussimus insigniri.

Signum domini Chuonradi Romanorum inuictissimi imperatoris Augusti.



XXIII. Chuonradi I imp. priuilegium pro Ecclesia Bremensi. 
[LAPPENBERG, Hamburgische Urkundenbuch, p. 69.]

In nomine sancte et indiuidue Trinitatis, CHUONRADUS, diuina fauente clementia, Romanorum imperator Augustus.

Omnibus diuini nostrique nominis amatoribus tam futuris quam presentibus perspicuum esse cupimus  qualiter nos ob minime denegandam petitionem dilectissime coniugis nostre Gisle, imperatricis Auguste, nec non ob amabilem interuentum carissime prolis nostre, Heinrici regis, Becelino, sancte Bremensis Ecclesie uenerabili nobisque amabili archiepiscopo, mercatum in eodem loco cum teloneo, nomismatibus, nec non omnibus utilitatibus ad mercatum pertinentibus, habere concessimus. Ea uidelicet lege ut bis in anno omnes qui illuc causa mercandi ueniant, una uice septem dies ante Pentecosten, secunda uice similiter septem dies ante festiuitatem sancti Willehadi ibidem corporaliter requiescentis, annualem mercatum illic habeant. Bannum autem nostrum super omnes hos illuc uenientes, ut illic eundo et redeundo habeant pacem, facimus,  eumdemque bannum nostrum predicto archiepiscopo, ob suum fidele seruitium, ea ratione concedimus ut si in hoc statuto tempore ex illuc uenientibus aliqua temeritas euenerit, inde iustitiam faciendi, neque dux, neque comes, neque aliquis hominum, preter ipsum et suos successores, licentiam habeant. Et ut hec nostra concessio stabilis et inconuulsa omni permaneat euo, hanc paginam inde conscribi eamque sigilli nostri impressione precepimus insigniri.

Signum domni Chuonradi, Romanorum imperatoris inuictissimi. 

Burchardus cancellarius uice Barthonis archicapellani recognouit.

Data XuII Kalendas Nouembris, anno Dominice  Incarnationis 1035, indictione III, anno autem domini Chuonradi II regni XI, imperii uero IX.

Actum Magedeburch.



XXIu. Confirmatio omnium iurium ac priuilegiorum facta a Chuonrado imperatore Ecclesie Mantuane. 
[MURATORI, Antiq. Ital., I, 611.

In nomine sancte et indiuidue Trinitatis, CHUONRADUS, diuina fauente clementia, Romanorum imperator Augustus.

Si in sacratis omnipotenti Deo locis a quibuslibet desolatis augmentum recuperationis pio fauore largimur, id nobis et ad imperii nostri stabilimentum, atque ad eterne remunerationis emolumentum credimus  absque dubio profuturum. Quapropter agnoscat omnis Christianitas quod Bruno uenerabilis presul, atque Cadelous dilectus noster episcopus, et fidelis cancellarius, nostre magnitudini significarunt quod pro peccatis Mantuane sedis Ecclesie cum preceptis et chartarum firmitatibus, quarum scriptionibus res et familias sibi collatas hactenus meruit obtinere, combusta uideatur, flagitans ut ad restaurationem hoc nostre miserationis preceptum Hitulfo episcopo eiusdem Mantuane ecclesie concedere dignaremur. Cuius precibus libenter acquiescentes, et quoniam dignum est, ne res Ecclesiarum Dei a quibuslibet depredentur, aut ab earum ditione contra legem auferantur decreuimus ita fieri.  Concedentes igitur confirmamus Mantuano episcopatui omnes res quas sine lege potestatiue uel cum uirtute perditas habere uidetur, seu quas usque modo de donis regum seu imperatorum predecessorum nostrorum habuit, uidelicet monasterium quod factum est in honore sanctorum Memoris, Probi, et Ruffini, ubi Reginzo uenerabilis abbas preesse dignoscitur, cum omnibus adiacentiis, cum aqua que dicitur Mulenellos, cum suis decursibus de loco illo unde aqua originem sumit, ipsum fontem usque in Mincii amnem ex utraque lectuli parte duodecim pedes, sicut monasterium semper tenuit, cum omnibus pertinentiis eiusdem monasterii: cum curtibus etiam in ueronensi, uicentino, Mantuano, Brixiano, Placentino, Mutinensi, atque Cremonensi comitatibus  sitis, que ita nominantur, Bagniolo, Colonia, et in circuitu fluminis, quod nominatur Caput Alponis, Puliana, Alonte, Lonigo, atque Sablone, seu in Gardinensi iudiciaria, cum seruis et ancillis, atque cum omnibus ibidem pertinentibus; et omnes alias res eiusdem monasterioli, que sunt in predictis comitatibus, uel infra nostrum Italicum regnum, seu ceterorum hominum concessionibus, etc. . Concedimus autem eidem Hitulfo episcopo aduocatos quoscunque elegerit tam de suis quam de alienis liberis hominibus, qui eiusdem rerum utilitates episcopi exerceant; ita ut ab omni reipublice functione sint absoluti: nil ab eis quisquam publicus minister exigere presumat, ut securius ac diligentius  causas ipsius Ecclesie perficere possint, siue per pugnam, siue per legale iudicium. Stabilimus etiam ut de omnibus rebus et prediis ipsius Ecclesie, sicut de nostris domnicatis, per uicinos inquisitio fiat, etc., ut in supradicto diplomate.

Signum domini Chuonradi inuictissimi Romanorum imperatoris Augusti.

Chadelous cancellarius uice Herimanni archicancellarii recognoui.

Dat. pridie Kalendas Aprilis, anno Dominice Incarnationis 1037, indictione u, anno autem domini Chuonradi II regni XIII, imperii X.

Actum in Canedulo iuxta flumen Padi feliciter. Amen.



XXu. Chuonradi I imperatoris diploma, quo monasterium Taruisinum Sancti Theonesti martyris sub sua protectione recipit, eiusque iura confirmat. 
[MURATORI, Antiq. Ital. II, 877.]


In nomine sancte et indiuidue Trinitatis, CHUONRADUS, diuina fauente clementia, Romanorum imperator Augustus.

Quidquid enim temporalis commodi ob diuini nominis amorem locis diuino cultui mancipatis conferimus, hoc nobis procul dubio ad perpetue remunerationis lucra capessenda prodesse omnino confidimus. Idcirco omnium sancte Dei Ecclesie, nostrorumque fidelium, presentium scilicet ac futurorum,  nouerit industria: quia nostra dilectissima coniugalis Gisla nostram deprecata est serenitatem, ut nos ob amorem Dei et beate uirginis Marie, sanctique Christi confessoris Zenonis, pariterque Michelis abbatis, atque monachorum in eiusdem Sancti Zenonis cenobio Deo seruientium, monasteriolum sancti Theonisti martyris Christi Taruisio situm, pertinentem ad predicti Sancti Zenonis monasterium, una cum monachis inibi degentibus et ecclesiis atque familia, uel omnibus rebus, sub nostre auctoritatis precepto recipere et confirmare dignaremur. Cuius pie petitioni aures nostre maiestatis inclinantes, idem monasterium una cum monachis et familia, seu rebus ad eum iuste pertinentibus sub nostra defensione suscepimus, atque in futuro habere decreuimus.  Concedimus etiam illis annualiter ad ecclesiam Sancti Laurentii martyris Christi in Pendia mercatum publicum habere, et telonaticum inde ad ecclesie uel suos usus suscipere. Precipientes ergo iubemus, atque per hanc nostri precepti paginam omnibus interdicimus, ut nullus iudex publicus, aut quislibet ex iudiciaria potestate ab hinc in futurum in ipsas ecclesias Sancti Theonisti, et Sancti Laurentii, siue reliquas possessiones ad causas audiendas uel freda exigenda, siue mansiones, seu paratas faciendas, aut illicitas occasiones requirendas, aut homines supra terram predicti monasterioli commanentes distringendos nostris et futuris temporibus ingredi audeat, aut ea que supra memorata sunt, penitus exigere presumat, sed liceat ipsis monachis  quiete uiuere et Deo uacare, atque pro nostra seu coniugis nostre uel prole, siue totius imperii nostri stabilitate, cum tranquillitate Dei misericordiam implorare. Si quis uero, etc.

Signum domni Chuonradi serenissimi Romanorum imperatoris Augusti.---Locus + sigilli cerei deperditi.

Kadelohus cancellarius uice Herimanni archicancellarii recognoui.

Datum II Idus Iulii, anno Dominice Incarnationis 1037, indictione u, anno autem domni Chuonradi secundi regni XIII, imperii XI.

Actum uerone ad Sanctum Zenonem, feliciter. Amen.



XXuI. Chuonradi II regis, imperatoris primi, preceptum quo omnia predia cuiusdam Adami, qui Henricum diaconum cardinalem Cremonensis Ecclesie iniuste occiderat, eidem Ecclesie ad reparationem damni concedit. 
[MURATORI, Antiq. Ital., II, 327.]


In nomine sancte et indiuidue Trinitatis, CHUONRADUS, diuina fauente clementia, Romanorum imperator Augustus.

Si sancte Dei Ecclesie, etc. In ueritate namque comperimus quod quidam Cremonensis uir, Adam nomine, superbie spiritu inflatus, et diabolica audacia concitatus, quemdam diaconum, Henricum nomine, sancte Cremonensis Ecclesie cardinalem,  et utilissimum famulum, et quem nos cum omnibus suis rebus mobilibus et immobilibus sub nostre potestatis tuitione recepimus, nostre maiestatis reuerentiam uilipendens, innocentem occiderat, eius morte ecclesie, cuius erat famulus in omnibus commodus, tanta damna conferens quanta extimare non sufficimus. Quapropter omnibus, etc., notum esse uolumus quod interuentu dilecte coniugis nostre Gisle imperatricis, ut Ecclesia ex parte recuperaret damna morte sui famuli sibi illata, et tanti facinoris contagio nequaquam in consuetudinem prorumpat, omnia predia que prefatus Adam infra ciuitatem Cremonam, et extra per totius episcopatus spatia habere uidetur, et omnem rem mobilem et immobilem, quam possederat, prelibate sancte Cremonensi  Ecclesie, per huius nostri precepti paginam, proprietario iure habenda et detinenda concedimus, et in ius ac dominium prenominate Ecclesie nostra imperiali auctoritate transfundimus: ea uidelicet ratione, ut tam Hubaldus dilectus fidelis noster, eiusdem Ecclesie uenerabilis episcopus, quam successores sui, de predictis omnibus rebus predicti homicide quidquid eis recte uisum fuerit ad utilitatem Ecclesie perpetualiter faciant. Insuper etiam imperiali censura iubemus ut nullus dux, marchio, comes, uicecomes, iudex, sculdascio, seu magna paruaque regni nostri persona, de predictis omnibus pretaxati homicide sanctam Cremonensem Ecclesiam atque Hubaldum eiusdem sedis antistitem, eiusque successores disuestire, aut inquietare aliquo  ingenio aut occasione presumat. Si quis uero, etc.

Signum domni Chuonradi serenissimi imperatoris Augusti.

Reliqua desiderantur.



XXuII. Chuonradi primi Augusti diploma per quod monasterio Segusino S. Iusti bona collata ab Alrico episcopo, et Maginfredo marchione, confirmantur. 
[MURATORI, Antiq. Ital., I, 347.]

In nomine sancte et indiuidue Trinitatis CHUONRADUS, Romanorum imperator Augustus, diuina fauente misericordia.

Si diuino intrinsecus tacti spiramine alme sancte  matri Ecclesie, Christoque digne seruientes, mundialis huius temporis auxilia prebentes, nostre Romane reipublice ad profectum, atque ad augmentum utriusque uite, non exiguum fore minime ambigimus: et si piis nostrorum fidelium precibus Cesareas aures clementer inclinamus, fideliores atque ad publicum nec non priuatum obsequium promptiores eos obnixe credimus. Quapropter cunctorum caste matris Ecclesie fidelium deuotio, animaduertat qualiter nostra imperialis maiestas interuentu domini Popponis archipresulis, nec non Berte comitisse, uirtutum moribus expolite, dignis petitionibus tacta concedimus, atque per hanc nostri precepti paginam corroborantes omnia predia cunctasque res illas quas olim Alricus uenerabilis episcopus,  atque Mainfredus marchio eximius, nec non Berta illustris comitissa obtulit sancte ecclesie apud Segusiam, ad honorem sancte et indiuidue Trinitatis, atque sub nomine Matris et uirginis, Petrique apostolorum principis, et Pauli, omniumque sanctorum dedicate, ubi conditum est sanctissimi Iusti martyris corpus, atque sancti Mauri, ob remedium suarum animarum omniumque Christianorum, ad usum et sumptum congregationis eius monasterii, quam presentialiter regit atque gubernat domnus Bertramus, mire deuotionis abbas. Censemus ergo, atque per hanc nostri precepti paginam corroborantes iubemus ut predictus abbas, suique successores, cunctaque congregatio, secundum regulam beati Benedicti in eodem monasterio degens, omnia  predia a supradictis episcopo, marchione et comitissa Deo et sanctis suis collata, habeat, teneat firmiterque possideat, et secundum quod ei recte et iuste uisum fuerit, ordinent atque disponant, eo uidelicet ordine quo prefati Alricus episcopus, et Maginfredus marchio, seu Berta comitissa, pro suarum animarum omniumque Christianorum remedio, disponere decreuerunt, nostra nostrorumque successorum contradictione et molestia procul penitus remota: scilicet tertia parte eiusdem ciuitatis Segusie, seu eius territorii, excepto castro quod infra ipsam ciuitatem positum est; seu tertia parte de tota ualle Segusie, tam in montibus quam in planitiebus, sicut detinent montes qui uocati sunt Geneuii et Cinisii, usque in territorium et finem de uilla que  uocatur uaga, in locis et fundis Sesana Ulei, et Bardonesca Salebertani, Exilio, Caput montis Gallionis Mediane, Matingo, Foresto, Bozoleto, Sancto Georgio, Canusso, Brusiolo, Burbono, uillare Fulcardi, Sancta Agatha: cum casis, capellis, uniuersisque rebus, omnibusque adiacentiis et pertinentiis eorum. Insuper cortes duas integras Almesii et Rubiana cum appendiciis et pertinentiis earum: nec non uigodone, et curtem de uolueria cum omnibus suis pertinentiis, Petra Oriola cum capella, omnibusque appendiciis et pertinentiis suis, cum piscationibus, pascuis, rupibus, ruinis, a ripa Sturie usque ad littus maris; mansum unum in Carisione, et alium in Genecula, cum eorum pertinentiis; mansos duos in Ferruciaso, cum duabus capellis, una cum  dote, et tertia parte de decima, et duobus molendinis curte Mauce cum omnibus suis pertinentiis. Insuper lacus de Auiliania, et uiuarium uocatum uuangery, cum adiacentiis suis, cunctaque superius denominata cum sediminibus, uineis, areisque suarum, terris arabilibus, capellis, pratis, gerbis, pascuis, siluis maioribus ac minoribus, cum areis suarum, molendinis, piscationibus, alpibus, ripis, ruinis, ac paludibus, cultis et incultis, diuisis ac indiuisis, una cum accessionibus, seu finibus, terminibus, et usibus aquarum, aquarumque decursibus. Imperantes itaque precipimus, et omnino interdicimus, ut nullus dux, archiepiscopus, episcopus, marchio, comes, uicecomes, sculdadius, gastaldio, aut aliqua  nostri imperii magna, paruaque persona, predictum abbatem, suique successores, ipsamque congregationem de thesauro ecclesie, et de omnibus suis rebus mobilibus et immobilibus, famulis, et de rebus que ibi sunt, uel conferende erunt, inquietare, molestari, disuestire, aut fotrum tollere, seu legem facere, aut placitum tenere, nisi abbas eiusdem loci, aut suum missus presumat, seu in domibus eorum aliquam inferre uiolentiam audeat. Si quis igitur presumptor temerarius, diabolico auaritie stimulo percussus, huic nostre auctoritatis precepto resistere, aut eum aliquatenus infringere tentauerit, nouerit se compositurum auri purissimi libras centum talenta maiora, scilicet medietatem camere nostre, et medietatem predicte ecclesie.  Quod ut uerius credatur, diligentiusque ab omnibus obseruetur, manu propria roborantes, sigilli nostri impressione inferius insigniri iussimus.

Signum domini Chuonradi inuictissimi Romanorum imperatoris Augusti.

Poppo archiepiscopus Treuerensis interuenit.

Kadelous cancellarius uice Hermanni archicapellani recognouit.

Datum Iu Kalendas Ianuarii, anno Dominice Incarnationis millesimo trigesimo octauo, indictione sexta, anno autem domini Chuonradi regni decimo quarto, imperii undecimo.

Actum Parme feliciter. Amen.



XXuIII. Chuonradi I imperatoris diploma, quo parthenoni Sancti Xysti in urbe Placentina posito omnia priuilegia illius et iura confirmat. 
[MURATORI, Antiq. Ital., I, 561.]


In nomine sancte et indiuidue Trinitatis, CHUONRADUS, diuina fauente clementia, Romanorum imperator Augustus.

Cunctorum liquido fidelium sancte Dei Ecclesie, nostrorumque presentium scilicet ac futurorum nouerit industria, quod nos ob interuentum ac petitionem Gisle imperatricis, nostre scilicet dilecte contectalis, nostrique imperii consortis, et Heinrici regis nostre amantissime prolis, et nostri fidelis episcopi et cancellarii, per hanc preceptalem paginam abbatie Sancti Sixti, cui preest Adeleida uenerabilis  abbatissa, concedimus, confirmamus, et corroboramus illa omnia que habentur, et scripta sunt in illo precepto, quod nostri antecessores imperatores, uidelicet Karlomannus et Ludouicus, precibus et interuentu Angilberge eiusdem Karlomanni sororis et Ludouici uxoris, eidem Placentino cenobio fecerunt et confirmauerunt, scilicet liberam et priuatam potestatem agricolis et pinsionariis prelibati monasterii concesseruut, et sicut intra urbem Placentinam, uel circum uias publicas ad ipsius monasterii fines dilatandos, uel quandoque muniendos dederunt, et ueluti uniuersos aqueductus in ipso comitatu Placentino ad profectum iam dicti monasterii adiecerunt, ita concedimus, confirmamus et  corroboramus, eo scilicet ordine, ut predictum monasterium habeat, teneat, atque dominetur; et nullus eiusdem loci agricolas et pinsionarios inquietare presumat. Cui insuper nostra preceptaria auctoritate liceat, cum uoluerit, sicut supradictum est, ad profectum monasterii stratas Placentine urbis perfodere intus et foris, et aqueductus aut ueteres reformare, aut nouellos instituere, aut quos uoluerit in alteram partem transmutare sine omni publice partis contradictione; sed ita scilicet pontibus aut aliis instrumentis ipse uie parentur, ut euntes et redeuntes transire possint. Si quis igitur huic nostro precepto contraire aut obuiare uoluerit, sciat se compositurum auri probati libras centum, medietatem Camere nostre, et medietatem prefato monasterio.  Quod ut uerius credatur et diligentius ab omnibus obseruetur, manu propria roborantes, presentem paginam sigilli nostri impressione iussimus insigniri.

Signum domni Chuonradi Romanorum imperatoris Augusti.

Kadelous cancellarius uice Herimanni archiepiscopi et archicancellarii recognouit.

Locus + sigilli.

Datum XIII Kalend. Aprilis, anno Dominice Incarnationis 1038, indictione sexta, anno domni Chuonradi regni XIu, imperii XIII.

Actum iuxta Perusium in monasterio Sancti Petri, feliciter. Amen.



XXIX. Chuonradi I imperatoris diploma quo omnia iura et bona confirmat monasterio Sancti uincentii ad uulturnum. 
[MURATORI, Rer. Ital. Script., I, II, 508.]


In nomine sancte et indiuidue Trinitatis, CHUONRADUS, diuina fauente clementia, Romanorum imperator Augustus.

Omnium sancte Dei Ecclesie fidelium nostrorum, presentium scilicet ac futurorum, uniuersitas nouerit quod Hilarius abbas cenobii Christi martyris uincentii, siti in territorio Beneuentano super fluuium uulturnum, nostram adiens celsitudinem, detulit precepta precessorum nostrorum imperatorum  et regum, per que contulerunt ex suis rebus in prefatum monasterium, ac confirmauerunt res et possessiones ibi a principibus, ducibus reliquisque fidelibus collatas. Unde prefatus abbas nos exorauit ut eadem precepta ac legales scriptiones, nec non predia per diuersos fines regni Italici coniacentia eidem cenobio collata per nostre confirmationis preceptum in prefatum locum concederemus, et confirmaremus. Cuius petitionibus fauentes, ob interuentum Gisle imperatricis nostre dilecte contectalis, ac regis Henrici nostri amantissimi filii, per hanc preceptalem confirmationem, prout iuste et legaliter possumus, concedimus, et confirmamus, ac penitus corroboramus in predicto monasterio omnia precepta precessorum nostrorum imperatorum et  regum, uidelicet Desiderii, Karoli, Lodoici, atque Lotharii, atque imperatoris Henrici; uerumtamen omnes res et possessiones per diuersos fines regni Italici positas per eadem precepta, uel quaslibet legales scriptiones a principibus, ducibus reliquisque fidelibus ibidem collatas, nec non monasteria et cellas inferius nominatas. Primitus uidelicet declarantes ipsas hereditates, que circumdant ipsum monasterium per has quoque fines; incipientes itaque a fluuio qui dicitur Sangro, etc. Precipientes itaque iubemus ut nullus rex, dux, princeps, marchio, etc. Si quis igitur, etc.

Signum domni Chuonradi Romanorum imperatoris Augusti.

Kadelous cancellarius uice Hermanni archicancellarii  recognoui.

Datum III Kal. Iunii, anno Dominice Incarnationis 1038, indictione uI, anno domni Chuonradi regni XIu, imperii XIII.

Actum in uetere Capua feliciter. Amen.



XXX. Chuonradi I Augusti preceptum, quo Ingoni episcopo Mutinensi comitatum eiusdem urbis et agri cum suis iuribus largitur. 
[MURATORI, Antiq. Ital., I, 445.]

In nomine sancte et indiuidue Trinitatis, CHUONRADUS, superna disponente clementia, imperator . . .

Si . . . . . retributionis . . . . . ditatur, quisquis locis Deo dicatis sua concesserit, aut in merito prosperabitur,  qui conlata ut sincere a cultoribus Ecclesiarum Dei sua auctoritate corroborauerit. Quapropter omnium sancte Dei Ecclesie nostrorumque, presentium scilicet ac futurorum, nouerit solertia, quatenus Wido sancte Taurinensis Ecclesie episcopus, nosterque fidelis, nostram adiit celsitudinem, flagitans uti pro Dei amore animeque nostre remedio omnia sancte Mutinensis ecclesie in honore sancti Geminiani confessoris Christi, dicate, cui Dei auctoritate Ingo uenerabilis episcopus deseruit, a predecessoribus nostris, tam regibus quam imperatoribus, atque religiosis uiris collata, nostra imperiali censura confirmare et corroborare dignaremur. Cuius digne petitioni assensum prebentes, eiusdemque beatissimi Geminiani episcopi et Christi confessoris implorandam  assidue opem considerantes, hoc preceptum fieri iussimus: per quod tam cultis quam incultis seu in preinsertis locis omne comitatu eiusdem ciuitatis cum omnibus mobilibus et immobilibus ad se pertinentibus. Et concedimus quidquid ad nostrum ius pertinere uidetur, terris scilicet, et omnem districtum, atque domos publicas, murumque ipsius ciuitatis cum fisco, et teloneo integro, seu cum omni iure ciuili intus et extra per circuitum usque in omnibus finibus suis. Coherentie uero huius comitatus sunt. Prima usque in finem . . . . Secunda usque in Bolonia. Tertia etiam usque . . . . tua. Quarta scilicet ad initium comitatus Lucensis. Cortes etiam ipsius comitatus et territoria, castella,  uillas, mansos, necnon utriusque sexus familias, seruos et ancillas, herimannos, et herimannas, domos quoque, possessiones, piscationes, foresta, pascua montibus seu planitiebus, aquationes, aquarumque cursus seu decursus, paludes, cuncta habita et tenta atque possessa ad partem ipsius . . . . . salis a predicto Ingoni episcopo, uel a quolibet predecessore eius; atque omnia aliquo inscriptionis titulo seu inuestitura hactenus donata, collata, atque tradita predicte sancte Mutinensis ecclesie a quibuscunque hominibus uel potestatibus, donamus, concedimus, confirmamus, modisque omnibus corroboramus, una cum campis, uineis, pratis, pascuis, ierbis, siluis, frascariis, buscariis, montibus, collibus, uallibus, planitiebus, ripis, rupinis, aquis,  aquarumque decursibus, molendinis, piscationibus, omnia cum omnibus rebus que dici uel nominari possunt, ad predictam episcopii sedem in integrum pertinentibus. Et per hoc nostre confirmationis preceptum de nostro et regni iure et dominio in prefate sancte Mutinensis Ecclesie ius et dominium omnino transfudimus, ac delegamus predictum districtum prefati comitatus et teloneum, seu mercatum, cum omni functione regali, seu domos, muros, terrasque, et utriusque sexus seruos et ancillas, et omnia que uocata sunt publica, fiscalia, uel comitalia aut uice comitalia, que posita esse uidentur et constructa in predicto comitatu Mutinensi tam intus quam extra per circuitum usque in predictis finibus. Ea uidelicet ratione, quatenus dominus Ingo  uenerabilis episcopus, qui eidem Ecclesie presidere uidetur, suique successores potestatem illic habeant per se aut per suos missos iudicandi, distringendi, placitum . . . . . tenendi, uel quidquid eorum utilitas decreuerit, faciendi ad augmentum et honorem predicte Mutinensis Ecclesie, et ita faciendi, omnique modo iudicandi et distringendi, ueluti in nostram aut marchionum uel comitum fuisset presentiam, ab hinc remota omni nostra nostrorumque successorum, omniumque hominum contradictione, minoratione aut molestatione. Igitur quicunque infra predictam urbem, uel supradictum comitatum, uel in eius prouincia in integrum, seu in prefatis cortibus et castellis, habitator exstiterit, aut castellauerit,  nec non uassali eiusdem comitatus non in presentia alienorum comitum, et marchionum uel missorum nostrorum, eorum lites aliter agere, uel ullo modo diffinire liceat, nisi ante Ingonem reuerentissimum presulem, suosque successores, seu eorumque legatos decreuimus, sicut supra concessum habemus. Et quidquid ante eorum presentiam finitum atque iudicatum fuerit, perpetua stabilitate permaneat. Precipientes itaque iubemus ut deinceps nullus dux, marchio, comes, uicecomes, sculdascio, gastaldius, aut ullus reipublice procurator, seu alia quelibet magna paruaque persona nostrorum regnorum predictam sanctam Dei sedem eiusque uicarios disuestire, molestare aut inquietare, mansionaticum facere, teloneum, districtum, placitum, aut aliam  quamlibet functionem exigere, seu de predictis rebus facere uiolentiam audeat. Si quis igitur hoc nostre corroborationis preceptum infringere, aut quodam temerario ausu tentauerit aut attenuare, sciat se compositurum auri optimi libras ducentum, centum medietatem camere nostre, et medietatem pretaxato episcopo, suisque successoribus. Quod ut uerius credatur diligentiusque ab omnibus obseruetur, manu propria roborantis annuli nostri impressione insigniri iussimus.

Signum domni Chuonradi inuictissimi imperatoris.

Kadelous cancellarius uice domni Herimanni archicancellarii recognouit.


Locus sigilli cerei.

Datum XuII Kalendas Aprilis, anno Dominice Incarnationis  1038, indictione uII, anno autem domni Chuonradi regni XIu, imperii XII.

Actum Colonie, feliciter.



XXXI. Chuonradi imp. preceptum pro Ecclesia Hamburgensi. 
[LAPPENBERG, Hamburgische Urkund., p. 70.]

In nomine sancte et indiuidue Trinitatis, CHUONRADUS, diuina fauente clementia, Romanorum imperator Augustus.

Sollicitudo imperialis potentie, que nos post excessum diue memorie regum et imperatorum, diuine dispositionis cuncta regentis non ignara, respexit, monet et instigat ecclesiis Dei in regno nostro circumquaque  constructis, tanto uigilantius prudentie nostre curam impendere, quanto constat in nostri ordinis promotione celestis gratie beneficia nos indulgentius percepisse. Ex hoc enim lucri potissimum premium apud conditorem omnium Deum procul dubio promereri confidimus, si uenerabilia loca opportuno tempore ad meliorem fuerint statum, Deo iuuante nostraque potentia cooperante, perducta. Quapropter nouerint omnes nostri Christique fideles qualiter nos pro remedio anime nostre, et ob interuentum dilecte contectalis nostre Gisle, imperatricis Auguste, necnon carissime prolis nostre, Heinrici, regis Burgundionum, Becelino, uiro uenerabili, Hammaburgensi archipresuli, suisque successoribus  licentiam dedimus construendi mercatum in loco Heslingoa nuncupato, in pago Eilangoa, eo scilicet tenore ut aduocatus eiusdem ecclesie iis diebus, quibus annualis mercatus inibi celebrari et confluentia populi maxime solet fieri, uidelicet in festiuitate sancti uiti martyris, potestatem habeant banno nostro constringendi omnes, qui illuc conuenerint, ad omnem iustitiam faciendam. Teloneum autem, et quidquid ad nostrum imperiale ius pertinet, ob amorem predicti martyris, cui idem locus est consecratus, eidem ecclesie et sanctimonialibus ibidem degentibus libere utendum pro nostra perpetua memoria imperiali largitione concedimus.

Addidimus etiam pro uoto et petitione eiusdem uenerabilis uiri, quoniam fidelem eum in omni negotio  nostro comperimus, ut potestatem habeat, siquidem rei necessitas exposcat uel utilitas, in loco Stadum nominato, in predio ecclesiastico mercatum ex integro construendi, bannum et teloneum, necnon etiam monetam, et quidquid inde regius reipublice fiscus obtinere poterit, prelibate Hammaburgensi conferimus sedi. Homines uero qui in predicto predio quoquo modo sibi habitacula faciant, sub banno et constrictione aduocati episcopalis, nec alicuius alterius, manere decernimus.

Et ut hec beneuolentie nostre traditio stabilis et inconuulsa omni permaneat tempore, hanc chartam conscribi manuque propria roboratam sigilli nostri impressione iussimus insigniri.

Signum domni Chuonradi, inuictissimi imperatoris  Augusti.

Theodoricus cancellarius uice Bardonis archicapellani recognouit.

Data Iu Idus Decembris, indictione uII, anno Dominice Incarnationis 1038, anno autem domini Chuonradi II regni Xu, imperii uero XIII.

Actum Nerestein feliciter. Amen.



XXXII. Chuonradi I imperatoris diploma quo Ingoni episcopo Mutinensi omnia iura ac priuilegia Mutinensis Ecclesie confirmat, eumque Mutine comitem constituit. 
[MURATORI, Antiq. Ital., uI, 41.]

 In nomine sancte et indiuidue Trinitatis, CHUONRADUS, superna disponente clementia, imperator.

Si . . . . . . . retributionis . . . . ditatur, quisquis locis Deo dicatis sua concesserit, aut in merito prosperabitur, qui collata ut sincere a cultoribus Ecclesiarum Dei sua auctoritate corroborauerit. Quapropter omnium sancte Dei Ecclesie nostrorumque, presentium scilicet ac futurorum, nouerit solertia quatenus Wido sancte Taurinensis Ecclesie episcopus, nosterque fidelis, nostram adiit celsitudinem, flagitans uti pro Dei amore, animeque nostre remedio, omnia sancte Mutinensis ecclesie, in honore sancti Geminiani confessoris Christi dicate, cui Dei auctoritate Ingo uenerabilis episcopus deseruit, a predecessoribus nostris tam regibus quam  imperatoribus, atque a religiosis uiris collata, nostra imperiali censura confirmare et corroborare dignaremur. Cuius digne petitioni assensum prebentes, eiusdemque beatissimi Geminiani episcopi et Christi confessoris implorandam assidue opem considerantes, hoc preceptum fieri iussimus: per quod tam cultis quam incultis, seu in preinsertis locis omni comitatu eidem ciuitatis, cum omnibus rebus mobilibus et inmobilibus ad se pertinentibus, et concedimus quidquid ad nostrum ius pertinere uidetur, terras scilicet et omnem districtum, atque domos publicas, murumque ipsius ciuitatis, cum fisco et teloneo integro, seu cum omni iure ciuili intus et extra per circuitum usque in omnibus finibus  suis. Coherentie uero huius comitatus sunt. Prima usque in finem . . . . . . . Secunda autem usque in Bolonia. Tertia etiam usque . . . . . . . Mantua. Quarta scilicet ad initium comitatus Lucensis. Cortes etiam ipsius comitatus et territoria, castella, uillas, mansos, necnon utriusque sexus familias, seruos et ancillas, herimannos et herimannas, domos quoque, possessiones, piscationes, foresta, pascua montibus seu planitiebus, aquationes aquarumque cursus seu decursus, paludes, cuncta habita et tenta atque possessa ad partem ipsius . . . . . . salis a predicto Ingone episcopo, uel a quolibet predecessore eius; atque omnia aliquo inscriptionis titulo, seu inuestitura hactenus donata, collata, atque tradita predicte sancte Mutinensis ecclesie a quibuscunque hominibus  uel potestatibus, donamus, concedimus, confirmamus modisque omnibus corroboramus, una cum campis, uineis, pratis, pascuis, ierbis, siluis, frascariis, buscariis, montibus, collibus, uallibus, planitiebus, ripis, rupinis, aquis aquarumque decursibus, molendinis, piscationibus, omnia cum omnibus rebus que dici uel nominari possunt, ad predictam episcopii sedem in integrum pertinentibus. Et per hoc nostre confirmationis preceptum, de nostro et regni iure et dominio in prefate sancte Mutinensis ecclesie ius et dominium omnino transfundimus, ac diligamus predictum districtum prefati comitatus, et teloneum seu mercatum, cum omni functione regali, seu domos, muros, terrasque, et utriusque sexus seruos et ancillas, et omnia que  uocata sunt publica, fiscalia, uel comitalia, aut uicecomitalia, que posita esse uidentur in predicto comitatu Mutinensi, tam intus quam extra per circuitum usque in predictis finibus. Ea uidelicet ratione quatenus domnus Ingo uenerabilis episcopus, qui eidem ecclesie presidere uidetur, suique successores, potestatem illic habeant per se aut per suos missos iudicandi, distringendi, placitum tenendi, uel quidquid eorum utilitas decreuerit, faciendi, ad augmentum et honorem predicte Mutinensis ecclesie, et ita faciendi, omnique modo iudicandi, et distringendi, ueluti in nostra, aut marchionum, uel comitum fuisset presentia, ab hinc remota omni nostra nostrorumque successorum, omniumque hominum contradictione, minoratione  ac molestatione.

Igitur quicunque infra predictam urbem, uel supradictum comitatum, uel in eius prouincia in integrum seu in prefatis cortibus et castellis habitator exstiterit, aut castellauerit, necnon uassalli eiusdem comitatus non in presentia alienorum comitum, et marchionum, uel missorum nostrorum eorum lites aliter agere, uel ullo modo diffinire liceat, nisi ante Ingonem reuerentissimum presulem, suosque successores, seu eorumque legatos decreuimus, sicut supra concessum habemus; et quidquid ante eorum presentiam finitum atque iudicatum fuerit, perpetua stabilitate permaneat. Precipientes itaque iubemus ut deinceps nullus dux, marchio, comes aut uicecomes,  sculdassio, gastaldius, aut ullus reipublice procurator, seu alia quelibet magna paruaque persona nostrorum regnorum, predictam sanctam Dei sedem eiusque uicarios disuestire, molestare aut inquietare, mansionaticum facere, teloneum, districtum, placitum, aut aliam quamlibet functionem exigere, seu de predictis rebus facere uiolentiam audeat. Si quis igitur hoc nostre corroborationis preceptum infringere, aut quodam temerario ausu tentauerit aut attenuare, sciat se compositurum auri optimi libras CC, medietatem Camere nostre, et medietatem pretaxato episcopo, suisque successoribus.  Quod ut uerius credatur, diligentiusque ab omnibus obseruetur, manu propria roborantes, annuli nostri impressione insigniri iussimus.

Signum Domni Chuonradi inuictissimi Imperatoris.


Locus sigilli + cerei deperditi.

Kadelous cancellarius uice domini Herimanni archicancellarii recognouit.

Datum XuII Kalendas Aprilis, anno Dominice Incarnationis 1038, indictione uII, anno autem domni Chuonradi regni XIu, imperii XII.

Actum Colonie feliciter.



HENRICUS III IMP. HUIUS NOMINIS INTER REGES TERTIUS, INTER AUGUSTOS SECUNDUS, COGNOMINE NIGER. 





HENRICI III IMP. CONSTITUTIONES




I. CONSTITUTIO DE IURAMENTO CALUMNIAE  . 


HEINRICUS [1 1Kb] diuina pietate secundus Romanorum imperator augustus, omnibus.

In legibus [2 1Kb] cautum est, ut nemo clericorum iurare presumat , alibi uero repperitur scriptum , ut omnes principales persone in primo litis exordio subeant iusiurandum calumpnie; nonnullis legisperitis uenit in dubium utrum clerici iusiurandum calumpnie prestare debeant, aut alii persone hoc officium liceat delegare. Quia enim illud constitutionis edictum ubi clerici iurare prohibentur , a Theodosio [3 1Kb] augusto Tauro prefecto preturio de  Constantinopolitanis clericis promulgatum fuisse uidetur, idcirco ad alios clericos pertinere non creditur. Ut ergo ista dubietas omnibus penitus auferatur, illam diui constitutionem Theodosii [4 1Kb] ita interpretari decernimus, ut ad omnium ecclesiarum clericos generaliter pertinere iudicetur. Nam cum diuus  Iustinianus iure decreuerit [5 1Kb] , ut canones [6 1Kb] Patrum uim legum habere oporteat  et in nullis Patrum canonibus repperitur [7 1Kb] ut clerici iurare audeant, dignum est ut totus clericalis ordo a prestando iureiurando immunis esse procul dubio censeatur. Quapropter nos, utriusque uidelicet diuine et humane legis intentione, decernimus et imperiali auctoritate inretractabiliter diffinimus, ut non episcopus, non presbiter, non cuiuscumque ordinis clericus, non abbas, non aliquis monachus uel sanctimonialis, in quacumque controuersia, siue criminali siue ciuili, iusiurandum compellatur qualibet ratione subire, sed suis idoneis aduocatis hoc officium liceat delegare.



II. CONuENTUS TURICENSIS  . 



Constitutio de coniugiis.

HEINRICUS diuina pietate secundus Romanorum imperator Augustus, omnibus.

Quoniam nobis diuine pietatis [8 1Kb] prouidentia imperialis  officii curam commissam credimus, nos quoque erga ea que ad Christianas religiones et ad cultum iustitie pertinent, iugiter sollicitare debemus. Quapropter cum Turegi [9 1Kb] uniuersali conuentu nostrorum fidelium Italicorum [10 1Kb] sederemus, orta questione de illicitis coniugiis, consilio nostrorum principum, archiepiscoporum, episcoporum [11 1Kb] , marchionum, comitum, ac iudicio iudicum, seu consensu omnium iudicantium huiusmodi sententiam diffiniuimus. Omnia scilicet que sancti canones uel sacre leges nostrorum predecessorum inde statuunt [12 1Kb] , summa auctoritate confirmauimus, et inde [13 1Kb] etiam nostro imperiali iure addidimus, ut quicumque seu in legitima etate siue infra legitimam [14 1Kb] etatem uxorem duxerit uel desponsauerit [15 1Kb] , si morte preuentus  fuerit, nulli propinquorum suorum liceat uiduam uel desponsatam illius uxorem ducere. Quod si quis hoc fecerit, tam mulier quam uir ex hac lege exheredati sint, omniumque bonorum eorum [16 1Kb] medietas ad fiscum deueniat, altera uero medietas propinquis parentibus legitimis hereditario iure deueniat. Et quicumque ex huiusmodi coniugio natus fuerit, ipse quoque, sicut et parentes sui, ex hac lege exheredatus sit.



Constitutio de contemptoribus imperatoris.

HEINRICUS diuina pietate secundus Romanorum imperator Augustus, omnibus.

Decet [17 1Kb] imperialem solertiam contemptorem sue presentie capitali dampnare sententia.



Constitutio Langobardica de uenefitiis.

 HEINRICUS diuina pietate secundus Romanorum imperator Augustus, omnibus Langobardis [18 1Kb] .

Decet imperialem sollertiam ita rei pubice curam agere, ut [19 1Kb] sic sollicitetur erga presentia, quatinus ea quoque diligenter prouideat que posteris sint utilia ac profutura. Id autem tunc satis competenter agitur, cum bonis uirtutis premium, impiis autem digna ultio, sibi ad uindictam aliis ad exemplum, recompensetur [20 1Kb] . Set quoniam omnia que mundus  habet, humanum genus excellit [21 1Kb] , de eius salute tanto precipue curandum est, quanto manifestius constat [22 1Kb] , quod omnipotens quoque Deus pro redemptione eius unigenitum suum ab eterna sede diuinitatis sue in terram misit. Quapropter quoniam plerosque, pro dolor! uenefitio [23 1Kb] ac diuerso furtiue mortis genere perire audiuimus, super hoc dum Turegi [24 1Kb] uniuersali conuentu Langobardorum sederemus, huiusmodi legem cum episcoporum, marchionum, comitum, aliorumque multorum nostrorum fidelium consensu et auctoritate probari sanccimus. Quicumque uenefitio seu quolibet modo furtiue mortis aliquem peremerit aut inde consentiens fuerit, mortis sententiam incurrat, omniumque suarum rerum mobilium seu immobilium facultatem amittat.  Ita tamen, ut pretium decem librarum auri [25 1Kb] pro legitimo widrigild propinquis perempti primum [26 1Kb] inde detur. Reliqui rursus medietas eisdem [27 1Kb] pro pinquis deueniat, altera autem pars ad fiscum accedat. Si quis uero predicti criminis aut de facto aut de consensu accusatus, negare uoluerit, aut per duellum si liber est, si uero seruus per iudicium, se defendat, aut similem sententiam incidat. Ad hoc [28 1Kb] autem uolumus, nostraquo imperiali [29 1Kb] auctoritate sanccimus, ut quicumque hominibus predicti reatus noxiis refugium aut subsidium aliquod prebuerit, omnis eius possessio in publicum perueniat, ipse uero nostram omniumque nostrorum indignationem incurrat, nisi se defenderit ut diximus [30 1Kb] .



III. CONSTITUTIONIS DE BENEFICIIS AMITTENDIS FRAGMENTA  . 



Constitutio Heinrici de causis amittendi feudi.

Imperator augustus Heinricus secundus. De militum beneficiis, quoniam dubias uariasque causas in regno nostro esse cognouimus, ideoque ad rei publice statum [31 1Kb] quedam statuimus. Si quis ergo  dominum suum interfecerit, uel uulnerauerit, ipsum dominum suamue dominam obsederit, uel eum [32 1Kb] cucurbitauerit, uel contra ea que in fidelitate nominantur fecerit [33 1Kb] , uel his supradictis consilium dederit, parium laudatione beneficium amitttat. Si uero de supradictis se defendere uoluerit, testibus a parte domini deficientibus, cum tribus paribus se expurget; si autem pares habere non potuerit, cum duodecim propinquioribus parentibus se defendat  . Si quis autem suorum parium, idoneus tamen, exinde se ueritatem scire dixerit, et per pugnam eum fatigare uoluerit, ut per pugnam se defendat edicimus [34 1Kb] . Si quis autem fuit [35 1Kb] qui domino non seruierit, parium laudatione beneficium [36 1Kb] amittat  . Sed si hoc defendere uoluerit [37 1Kb] , duos uel unum saltem  parem ostendat, et cum his se seruisse iuret, et si pares paremue habere nequiuerit, cum tribus uel duobus propinquioribus parentibus se intra annum seruire [38 1Kb] iuret  . Si autem concorditer cum domino suo se habuerit dominum [39 1Kb] sepe uidendo, tunc edicimus [40 1Kb] , ut probet per testes seruitium fecisse, et per se non stetisse. Si autem aliqua inter dominum et uasallum discordia fuerit, uel si domicilia  in longinquum habuerint [41 1Kb] , uasallus domino se representando seruitium promittat, et [42 1Kb] si necesse fuerit, hoc probet [43 1Kb] iureiurando, saltem ad finem controuersie uasallo a paribus dato. Si quidem intra annum seruierit, quod leuissimum fuerit, et dominus aliud seruitium imposuerit quod uasallus neglexerit, unde damnum domino illatum fuerit, usque ad fruges feudatarius [44 1Kb] parium existimatione [45 1Kb] damnum resarciat. De aliis uero culpis unde beneficium non amittitur, parium laudatione defendat se, ut supra, uel emendet [46 1Kb] .



Alia constitutio Heinrici de uasallo qui unum ex dominis refutauit.

Imperator Heinricus. Si contigerit, feudum incuria aut fidelis [47 1Kb] neglectu consortibus applicari, nullum  [48 1Kb] ex eo leuamen detrusus excipiat, ne senioris sui contemptus illusus fiat, ob quem feudum iure dimiserat. Sane qui aliter fecerint quam quod mens saluberrime nostre constitutionis exposcit, beneficio se carituros esse cognoscant; ita ut eis amplius sperare non liceat; seniori danda licentia, tam [49 1Kb] ab ipsis eorumque posteris quam ceteris detentatoribus predictum beneficium uendicandi.





HENRICI III IMP. DIPLOMATA.



I. Priuilegium pro monasterio Corbeiensi et parthenone Herifordensi. 
[ERHARD, cod. diplom. Westph., p. 102.]


C. In nomine sancte et indiuidue Trinitatis. HEINRICUS, diuina fauente clementia, rex.

Si petitiones seruorum Dei iustas et rationabiles ad effectum perduxerimus, et ad hanc uitam felicius transigendam, et ad perpetuam facilius promerendam procul dubio nobis pro futurum speramus. Quapropter notum esse uolumus, quoniam uenerabilis abbas Truchtmarus adiit excellentiam nostram suppliciter orans, ut nostra munificentia prospiceremus monasteriis sibi commissis, quorum unum est noua Corbeia nuncupatum, ubi et ille regulari constitutione abbas exstitit, et alterum est sanctimonialium Herifort  dictum, et proprie abbatisse cuius nomen Gotesdiu, subiectum, sed iuxta consuetudinem qua ancillarum Dei congregationibus procurari solent prepositi, ex ecclesiastico ordine, iam dicto abbati commendauimus, ut tam in disciplina abbatissam loci iuuet, quam in cunctis negotiis que famule Christi  professione sua exsequi non possent, ipsarum prouisor et patronus existeret. Is ergo petiit celsitudinem nostram  quod pie memorie antecessor noster Ludouicus imperator ambo hec monasteria construi iussit ad normam uidelicet precipuorum in Gallia monasteriorum, nouam scilicet Corbeiam ad similitudinem antique Corbeie, Herifordense uero cenobium ad exemplum monasterii sanctimonialium in Suessionense ciuitate constructi, et ut in eleemosynam suam ac totius generis sui institutionum earumdem perfectio compleretur,  ecclesiam iuris sui que uocatur Meppia, cum decimis et possessionibus aliisque ad eam pertinentibus, et ecclesiam Eresburc, quam Carolus primo construens in Saxonia decimis dotauit circumquaque habitantium per duas Saxonicas rastas, prefatus Ludouicus ad nouam tradidit Corbeiam. Ad Herifordensis autem monasterii adiumentum dedit in episcopatu Asnabruggensi Ecclesiam Buginithi cum subiectis sibi ecclesiis, in parochia uero Mimigernafordensi Ecclesiam Reni cum his que ad eam pertinent ecclesiis, ita sane, ut decimarum aliorumque reddituum prouentus omnes prefatis cederent monasteriis, et ab his uicissim procurarentur subiecte plebes in baptismate, in eucaristia, in sepultura, in confessione peccatorum audienda, et presbyteri  qui principales ex his Ecclesias tenerent, archipresbyterorum officio fungerentur, ad omnia facienda que solent fieri ab archipresbyteris episcoporum. Cum autem ipsi episcopi circationes suas ibi agere deberent, ad eorum mansionatica daretur quod in capitularibus antecessorum nostrorum prescriptum habetur. Ille igitur rata esse uolens cetera omnia, tantum expensas ad ministerium episcopi propter egritudinem et senectutem eius qui tunc fuit Gauzberti augere debuit, quod iuxta petitionem primi eiusdem loci abbatis Warini ita moderari placuit, ut descripto quantum satis sit ad seruitium episcopi hoc nullo modo subtrahatur, et episcopus uicissim ampliora non querat, nec cum pluribus ueniat quam ut eis sufficere possint. In quibus satis esse consensit  prefatus episcopus coram antecessore nostro Ludouico et archiepiscopo Rabano, ceterisque cum eo in synodo agentibus, id est ut dentur ad singulas ecclesias porci Iu ualentes singuli denarios XII, aut uIII arietes tantumdem ualentes, porcelli Iu, auce Iu, pulli uIII, situle XX de medone, de mellita ceruisia XX, de non mellita. . . . , panes CXX, de auena modi C, manipuli DC, sitque in potestate episcopi utrum hec per singulas ecclesias ad unum mansionaticum an ad duo uelit habere. Ne autem in summa debiti his plus minus compleretur, hoc auctoritatis sue decreuit atque iussit. His etiam adiungere placuit liberam utrique loco concessionem eligende de propria congregatione in regimen sui per futura  semper tempora congrue persone quod et nos confirmamus et corroboramus, et ut omnis hinc dubietas tollatur, manu propria corroborantes, sigilli nostri impressione ea signari iussimus.

Signum domni Heinrici tertii  regis inuictissimi.

Theodericus cancellarius uice Bardonis archicapellani recognouit.

Data III Non. Sept., indictione uII, anno Dominice Incarnationis 1039; anno autem domni Heinrici tertii ordinationis XII, regni uero I.

Actum Goslare feliciter. Amen.



II. Priuilegium pro Ecclesia Paderbornensi. 
[ERHARD, ubi supra, p. 103.]


C. In nomine sancte et indiuidue Trinitatis, HEINRICUS, diuina fauente clementia, rex.

Quoniam diuine dispositionis prouidentia ad regendam totius reipublice monarchiam sue immense pietatis magnificentia nos prouexit, ante omnia autem hoc laborare debemus, ut qui coronam terreni regni concessit, post emensum huius uite spatium, ea etiam coronari permittat, que non auferatur in eternum. Quod potissimum fieri posse decernimus, si loca ecclesiasticis obsequiis deputata nostra auctoritate corroborentur, ut, omni exteriore inquietudine  remota, in tranquillitate permaneant, quatenus eorum precibus adiuuemur, qui ibi die noctuque orationibus in Dei seruitio uacare debentur, et quod per nos utpote conscientia trepidi querere non presumimus, sancte Dei Ecclesie seruientium pia intercessione impetremus. Quapropter uniuersitati fidelium nostrorum patere uolumus, qualiter Ruodolfus sancte Paterbrunnensis Ecclesie uenerabilis episcopus, pro Ecclesie sue honore, imo maxima utilitate, pie intentionis deuotione nos suppliciter aditurus exorauit, ut Ecclesia cui ipse pastorali cura presidet, nostra regali auctoritate corroboraretur. Cuius petitioni, quia rationabilis uidetur, gratuito assentientes, quidquid eadem Ecclesia per iustitiam obtinere debet antecessorum nostrorum regum uel  imperatorum uel nostra oblatione ceterisque fidelibus ibi collatum, in rebus, territoriis, uel in comitatibus ac districtu, uel quibuscunque utensilibus, ac quidquid Megenwercus episcopus, antecessor scilicet prelibati Ruodolfi episcopi, de sua hereditate ibi contulit, uel aliunde per commutationem aut precariam legaliter acquisiuit, denuo stabili dono concedimus et regali auctoritate confirmamus. Si quis autem nostre confirmationis edictum ulterius aliqua presumptione infringere tentauerit, centum librarum auri ad nostrum pondus compositione multetur, ut dimidium camere nostre persoluat, reliquum uero eidem Ecclesie quam temerarie inquietare presumpsit. Et ut hec confirmatio per  successiones temporum stabilis et inconuulsa permaneat, hanc regalis precepti paginam inde conscribi ac manu propria confirmantes sigillo nostro iussimus insigniri.

Signum domni Heinrici tertii  regis inuictissimi.

Theodericus cancellarius uice Pardonis archicancellarii recognouit.

Data XIII Kal. Oct., indict. uIII, anno Dominice Incarnationis 1039; anno autem domni Heinrici tertii XII, regni I.

Actum Bothtfelht feliciter. Amen.



III. Priuilegium pro monasterio Corbeiensi et parthenone Herifordensi. 
[ERHARD, ubi supra, p. 103.]


C. In nomine sancte et indiuidue Trinitatis, HEINRICUS, diuina fauente clementia, rex.

Si locis diuino cultui mancipatis aliquam munificentia nostra adiicit immunitatem, unde commorantes inibi securius et commodius uite celestis quietudini ualeant inseruire, existimamus hinc presentibus uti felicius ac mansuris perfrui beatius. Quocirca nouerit omnium Christi nostrique fidelium cautela, tam presentium quam succedentium, qualiter nos pro remedio anime nostre parentumque  nostrorum, nec non pro petitione Hereuortensis Ecclesie abbatisse Gotesdie nominate nostri dilecte traditionem Ludouici imperatoris quam tradidit ad monasteria quorum unum est monachorum noua Corbeia nuncupatum, aliud est sanctimonialium Heriuorti nominatum, que pie memorie genitor illius Ludouicus imperator ad normam precipuorum in Gallia monasteriorum construxit, Corbiense uidelicet ad similitudinem antique Corbeie, Heriuortense uero ad Suessionis similitudinem, abbati Corbeiensi commendauimus, ut iuxta consuetudinem, qua ancillarum Dei congregationibus procurari solent prepositi ex Ecclesiastico ordine, tam in disciplina quam in cunctis negotiis que famule Christi pro sexu et professione sua exsequi non possent, ipsarum  prouisor et patronus existeret. Pro eleemosyna autem generis sui tradidit cellam que uocatur Meppia, cum decimis et possessionibus undique ad eam pertinentibus, et ecclesiam Heresburc circumquaque per duas saxonicas rastas, ad nouam Corbeiam. Ad Heriuortense uero monasterium in episcopatu Asnabrugensi Ecclesiam Buinidi cum subiectis sibi ecclesiis, in parochia Mimierneuordi ecclesiam Reni cum his que ad eam pertinent ecclesiis, ita sane ut decimarum aliorumque redituum prouentus omnes prefatis cederent monasteriis, et ab ipsis uicissim et procurarentur subiecte plebes, in baptismate, in eucaristia, in sepulturis, in confessione peccatorum audienda, et presbyteri qui principales ecclesias tenerent archipresbyterorum officio fungerentur, ad  agenda omnia que solent fieri ab archipresbyteris episcoporum. Et cum ipsi episcopi circationes suas ibi agere deberent, ad eorum mansionatica daretur ut in capitularibus antecessorum nostrorum prescriptum habetur, uidelicet quantum satis sit eis dari, et episcopi non plus querant, nec cum pluribus ueniant quam ut eis sufficere possint. Ne autem in summa debiti episcoporum seruitii plus exigeretur quam opus sit, statuerunt predictarum ecclesiarum episcopi cum consensu synodali coram antecessore nostro Ottone imperatore et archiepiscopo Rabano ceterisque cum eo in synodo agentibus, ut dentur ad singulas ecclesias porci Iu, ualentes singuli denarios XII, aut arietes uIII tantumdem ualentes,  porcelli Iu, auce Iu, pulli uIII, situle XX de medone, de mellicia ceruisia XX, de non mellita LX, panes CXX, de auena modi C, manipuli DC, essetque in potestate episcoporum, utrum hec per singulas ecclesias ad unum mansionaticum an ad duo uellent habere. Statuit ergo prefatus antecessor noster Otto imperator liberam utrique loco concessionem et potestatem eligende de propria congregatione in regimen sui per futura semper tempora congrue persone, et ut nullus iudex publicus licentiam in homines ad prefatum monasterium Heriuortense pertinentes ullam iudiciariam habeat exercere potestatem; sed omnis eorum res coram aduocato ipsorum definiatur, quam constitutionem antecessorum nostrorum iustam et rationabilem nos quoque  predicto monasterio Heriuortensi precepto nostro regali confirmamus atque corroboramus. Et ut hec confirmationis nostre auctoritas stabilis et inconuulsa omni permaneat euo, hanc paginam inde conscriptam manu propria, ut infra uidetur, corroborantes, sigilli nostri impressione iussimus insigniri.

Signum domni Heinrici tertii  regis inuictissimi.

Eberhardus cancellarius uice Bardonis archicancellarii recognouit.

Data XI Kal. Ianuar., indictione uIII, anno Dominice Incarnationis 1040; anno autem domni Heinrici III ordinationis eius XIII, regni uero II

Actum Heriuorte feliciter. Amen.



Iu. Decretum Henrici regis III quo interdicit Walderico abbati monasterii Cremonensis Sancti Laurentii alienationem et precarias bonorum ipsius cenobii absque consensu episcopi Cremonensis. 
[MURATORI, Antiq. Ital., uI, 217.]


In nomine sancte et indiuidue Trinitatis, HEINRICUS, diuina fauente misericordia, Francorum et Longobardorum rex.

Si sanctorum Dei Ecclesiarum, etc. Quapropter notum sit omnibus nostris fidelibus, tam presentibus quam futuris, quod uir uenerabilis Hubaldus, sancte Cremonensis Ecclesie episcopus, et per omnia uir fidelissimus, modestie nostre retulit, quod quedam  abbatia, suo episcopio subdita, et in honore sancti Laurentii dedicata et infra ciuitatem suam sita, a quodam abbate, Walderico nomine, diminueretur in beneficium dando, et malas inscriptiones faciendo, scilicet iniustas precarias, commutationes ac libellarias; et hac occasione uictualia fratrum subtrahebantur, et famulorum beneficia minuebantur; et sic orationes et eleemosyne, que pro anima illius qui eam construxit, et pro animabus omnium Christianorum fieri debebant, diminui uidebantur. Cuius rei causa dolore cordis tacti intrinsecus, quod inde fieret, cogitare cepimus. Diuina namque gratia inspirante, et dilectissimi nostri consanguinei Herimanni Coloniensis archiepiscopi, atque Brunonis similiter nostri karissimi consobrini Werzeburgensis  episcopi, nec non Kadeloi episcopi atque cancellarii nostri, consilio saluberrimo interueniente, nostre regalis auctoritatis preceptum, quod inuiolabile perpetualiter teneatur, fieri precepimus. Ea uidelicet ratione ut tam presens abbas quam futuri nullam potestatem deinceps habeant de rebus ad predictam abbatiam pertinentibus diminuere, nec in beneficium dando, nec commutationes seu precarias atque libellarias faciendo, sine licentia predicti Hubaldi episcopi et successorum eius qui pro tempore fuerint. Si quis uero abbas contra hanc nostram auctoritatem fecerit, irrita et uacua et sine robore permaneant, et abbas proprio honore et dignitate priuetur, et illi qui inuestituram aut aliquod scriptum suscipere presumpserit, sciant se  composituros auri optimi libras centum, medietatem camere nostre, et medietatem abbatie, cui damnum inferre tentauerit. Quod ut uerius credatur, etc.

Signum domni Heinrici gloriosissimi et inuictissimi regis.

Kadeolus episcopus et cancellarius, uice domni Herimanni archiepiscopi et archicancellarii recognoui.

Datum XuI Kalendas Februarii, indictione uII, anno 1040, anno uero domni Heinrici. . . .

Actum Auguste feliciter. Amen.



u. Diploma Heinrici III regis Romanorum Popponi abbati concessum.---Omnes monasterii possessiones et immunitates confirmat. 
[MARTENE, Ampl. Collect., III, 59.]


In nomine sancte et indiuidue Trinitatis, HEINRICUS, diuina fauente clementia, rex.

Sublimitas regalis prudentie Deo seruientium paci ac quieti omnimodis debet prospicere. Unde comperiat omnium fidelium nostrorum tam presentium quam futurorum industria, quod monasterii Stabulai sub nostra ditione siti  consecrationi presentes, id est obtinente apud nostram celsitudinem abbatis eiusdem loci, scilicet Popponis reuerentia, petente eodem abbate, iuxta antiquorum regum Sigiberti, Childerici, Clodouei, Dagoberti, qui constructores fuere prefati loci, necnon et imperatorum  Caroli, Ludouici, Ottonum trium, Heinrici, sed et serenissime memorie Chuonradi imperatoris genitoris nostri sancita, appendentium uel traditarum rerum illi ecclesie a tempore sancti Remagli per succedentia tempora ratam preceptionem firmauimus regali auctoritate nostra. Est igitur nostra dignatione sancitum, ut quidquid predecessorum suorum temporibus illi loco fuit traditum aut condonatum, sed quod eidem abbati imperator Heinricus ob sue anime mercedem de Hasbanio reddidit beneficium, siue quod a diue memorie  genitore nostro ipsi fuit restitutum a comite Hermanno ex herede mortuo per aliquanta tempora iniuste detentum, Scaletin uidelicet et Palisiol cum omnibus appenditiis suis, et quidquid ad ipsum locum emit, sextam scilicet de Amblaua et Tumbis a comite Godefrido de Zingeis, uel quod de bono ecclesie concambium Wendengias, et Corworonnon abbatis Sancti Maximini data uilla Astebronna loco concambii sine aliqua infractura maneat inconuulsum. Quoniam uero predecessores nostri reges uel imperatores sue auctoritatis firmitate ipsi loco sanciuere, ut aduocatus eiusdem ecclesie in cortibus ad locum respicientibus non presumat mansuras aut paraturas facere, redibitiones, freda exigere, aut placitum tenere, aut parafredos sibi sumere sine  permissu abbatis et uoluntate eadem, et nos ipsi abbati firmando corroboramus, bannique nostri impositione ne deinceps quisquam hec audeat infringere uigoramus, et quidquid sane acquisiuit aut acquisitum reperit in quibuslibet rebus ecclesie roboratur nostre auctoritatis rata preceptione, habens emunitatem ab omni aduocatorum infestatione. Et quoniam monachis alterius cenobii, id est Malmundarii, sancita antiquorum regum uel imperatorum non suffecerunt, et sub duobus abbatibus rescindere eadem monasteria laborauerunt, quod a temporibus sancti Remagli adhuc manet inconuulsum, propter hec, inquam, ut ne qua deinceps inter eos controuersia fiat, quod euenisse temporibus domni imperatoris Ottonis secundi constat, statuimus  secundum mansuetudinis nostre edictum, ut unius abbatis regimini sicut iugiter permansit utrumque subiectum cenobium. Et ut hec nostre concessionis ac confirmationis de omnibus his plenior habeatur auctoritas, manu propria hoc preceptum subter firmauimus, sigillique nostri impressione insigniri iussimus.

Signum domni Heinrici regis inuictissimi.

Theodericus cancellarius uice Bardonis archicapellani recognoui.

Data Non. Iunii, indictione uIII, anno Dominice Incarnationis millesimo quadragesimo, anno autem domni Heinrici regis III ordinationis XIII, regni II.

 Actum Stabulai feliciter. Amen.



uI. Priuilegium pro parthenone S. Marie Mimigardefordensi. 
[ERHARD, Cod. diplom. Westph., p. 107.]

C. In nomine sancte et indiuidue Trinitatis, HEINRICUS, diuina fauente clementia, rex.

Omnium fidelium nostrorum tam presentium quam et futurorum solers nouerit industria, qualiter nos diuina admonitione compuncti, nec non fidelissimo ac frequentissimo seruitio Heremanni Mimigartewrtensis Ecclesie uenerabilis episcopi non parumper incitati, quamdam curtem nostre proprietatis Haruia dictam, in pago Liuegowe et in comitatu Dietbaldi comitis sitam, pro remedio anime dilectissimi genitoris nostri Chuonradi uidelicet imperatoris Augusti, et pro pia recordatione anime coniugis nostre Chunehildis regine simulque pro stabilitate uite nostre nostreque matris Gisile imperatricis Auguste, atque pro desiderio diuine retributionis, ad hanc ecclesiam, quam predictus Heremannus episcopus in Mimigartewrtensi loco a fundamento incepit, eamque ad finem perductam, nobis astantibus, in honorem sancte Dei Genitricis Marie honorifice consecrauit, cum omnibus suis pertinentiis, hoc est utriusque sexus mancipiis, areis, edificiis,  terris cultis et incultis, agris, pratis, pascuis, campis, siluis, uenationibus, aquis aquarumque decursibus, molis, molendinis, piscationibus, exitibus et reditibus, uiis et inuiis, quesitis et inquirendis, seu cum omni utilitate que scribi aut dici poterit. Eo tenore in proprium dedimus atque tradidimus, ut eiusdem ecclesie abbatissa cetereque moniales Dei sancteque genitricis Marie seruitium abhinc die noctuque in commemorationem nostri parentumque nostrorum copiosius possint adimplere. Firmissime autem in eadem facienda traditione hoc excepimus, ut neque presens Heremannus episcopus, neque futuri successores sui deinceps prefatam curtem ullam potestatem habeant de eadem ecclesia retrahendi uel in suos usus uindicandi, nisi eo concambio aut  ea restitutione, que eiusdem ecclesie abbatisse omnibusque suis monialibus aut ex uicinitate aut ex utilitatis magnitudine commodior uel utilior esse uideatur. Et ut hec nostre traditionis atque largitionis auctoritas nunc et per succedentia temporum curricula stabilis et inconuulsa permaneat, hanc paginam inde conscribi eamque manu nostra, ut subtus uidetur, corroborantes, sigilli nostri impressione precepimus insigniri.

Signum domni Heinrici tertii  regis inuictissimi.

Eberhardus cancellarius uice Bardonis archicancellarii recognoui.

Acta Iu Kal. Ianuar., indictione IX, anno Dominice Incarnationis 1041, anno autem domni Heinrici  III ordinationis eius XIII, regni uero II.

Actum Mimigartewrte. Amen.



uII. Diploma Heinrici II imperatoris de permutatione facta inter abbatiam Sancti Maximini Treuirensem et Stabulensem. 
[MARTENE, Ampl. Collect., II, 64.]

In nomine sancte et indiuidue Trinitatis, HEINRICUS, diuina fauente clementia, imperator.

Sublimitas imperialis prudentie Deo seruientium paci ac quieti omnimodis debet prospicere, ut si  quando aut necessitas exigit, aut utilitas exposcit, de uillis aut rebus ecclesiarum prestariam aut concambium facere, quibus auctoribus id agatur oportet litteris adnotare, ut postquam eius rei auctores uel astipulatores contigerit obiisse, si quis succedentium id uelit infringere uel demutare, ipsa litteralis commendationis auctoritas in medium prolata, et precipue si sublimitate imperiali est confirmata, habeatur pro teste, ad infirmanda molimina partis aduerse. Quapropter notum sit Christi fidelibus et nostris, tam presentibus quam futuris, quale concambium factum sit de bono Sancti Remacli apud Wendengias, quod olim pertinens ad abbatiam Sancti Maximini pro Astenebruno, inter alias commutationes datum fuerat cenobio Stabulensi, et  sancitum et corroboratum imperiali auctoritate patris mei diue memorie Chuonradi Cesaris, uilla quedam Inkesengias uocata, erat de episcopatu Bauenbergensi, pertinens ad prebendam sancti Georgii. Que quoniam longe distabat a prefata urbe, uisum est eius loci preposito nomine Luitpaldo cum consensu domni sui  Sugeri episcopi alias eam concambire, petiitque a uenerabili Poppone abbate monasterii Stabulai, ut hanc uillam, quoniam abbatie sue uicina erat, acciperet sibi, et bonum de Wendagiis loco suo propinquius pro denominata uilla traderet sibi, et ut equum ex utraque parte concambium fieret, duos adhuc mansos apud Andernacum et Nonam de Buobardio adiiceret. Pro hoc igitur apud Traiectum in curia nostra a supradicto  uenerabili abbate interpellati habendum possidendum ulterius ecclesie sancti Remacli firmando corroborauimus, bannique nostri impositione, ne deinceps quisquam aut tollere aut usurpare sibi audeat, uel iniustitiam aut uiolentiam facere publice uigorauimus. Atque ut huius nostre confirmationis et concessionis de hoc concambio plenior imo certior habeatur auctoritas, manu propria hoc descriptionis preceptum subter adnotauimus.

Signum domni Heinrici secundi imperatoris inuictissimi.



uIII. Priuilegium pro monasterio S. Petri Mindensi. 
[ERHARD, Cod. diplom. Westph., 110.]


In nomine sancte et indiuidue Trinitatis, HEINRICUS, diuina fauente clementia, rex.

Si in monasteriis construendis studium habuerimus aut aliis nostris fidelibus idem uolentibus assensum prebuerimus, non solum ad temporalis, uerum etiam ad eterni regni commodum hoc nobis profuturum esse non ambigimus. Quapropter notum sit omnibus Christiane religionis cultoribus presentibus uidelicet et futuris, qualiter Bruno Mindensis episcopus nos adiit, et monasterium ex propriis hereditatis sue bonis, in insula quadam Wisare  fluminis iuxta Mindun posita, et sub potestate sancti Petri apostoli constituta, in honore sancti Mauricii martyris sociorumque eius et aliorum sanctorum, et pro nostri patris Chuonradi imperatoris memoria, qui eumdem pontificali dignitate sublimauit, et pro nostra sospitate et regni nostri stabilitate, et pro se suisque antecessoribus siue successoribus suisque etiam parentibus, a nobis licentiam construere impetrauit, quo in loco uitam monachorum constituere, eisdemque abbatem se licenter ordinare nos postulauit. Et quia ullam in hac re nouitatem incipere uel nos aliquid exinde postulare antea non presumpsit, quam monasteriis suis que inuenit aliquod supplementum adderet, locumque hunc sub nostram defensionem suscipere nos rogauit. Cuius petitioni  quia iusta ac religiosa fuerat, nequaquam contrarii, ob interuentum uidelicet familiarium nostrorum Herimanni Coloniensis archiepiscopi et Hunfridi Magdeburgensis episcopi, simul etiam cum consensu ceterorum nostrorum fidelium qui tunc temporis presentes adfuerunt, prefatum monasterium construere et monasticam uitam abbatemque inibi constituere illi permisimus. Quod cum merito eius desiderio permitteremus, eo tamen maiori fiducia uoto ipsius consensimus, quia, sicut prediximus, idem episcopus in primis sedis sue primatem ecclesiam fratrumque suorum prandium ibidem Deo sanctoque Petro famulantium de hereditariis suis bonis benigne adauxit. Et duo monasteria, sancte Marie uidelicet et sancti Martini, ab antecessore  suo Sigeberto episcpo incepta, iste alterum eorumdem quod est sancte Marie et opere et consecratione consummauit, alterum sancti Martini uero ex parte deuote augmentauerat, aliaque monasteria que in episcopatu eius sub suo iure erant, et prandia ibi Deo seruientium fideli caritate suppleuit, quatenus uotum suum in hoc quoque monasterio eo maiori fiducia postmodum expedire posset, quo ecclesiis suis quas inuenit utilitatibus antea prodesset. Ad idem uero monasterium ex proprie hereditatis sue bonis siue et ex aliis quecunque acquirere potuit collationibus octoginta mansos cum mancipiis, uillis, areis, edificiis, agris, terris cultis et incultis, uiis et inuiis, exitibus et reditibus, quesitis  et inquirendis, pratis, pascuis, siluis, aquis aquarumque decursibus, piscationibus, molendinis et utilitate siluarum. Nec non cum omnibus appendiciis que dici aut nominari possunt, tradidit perpetualiter ibi permanenda, exceptis his que uel ipse, Deo opitulante, postea acquirere poterit, uel collatione fidelium huic prouenire possint ecclesie, quin etiam triginta mansos et octoginta aratra decimationum de monasterii Sancti Petri bonis ad supplementum eidem monasterio condonauit. Constituit quoque ut per singulos annos in festiuitate sancti Mauricii eiusdem sedis episcopus cum fratribus monasterii Sancti Petri ad supradictum monasterium ueniat ac missarum solemnia celebret ibique prandendo caritatem adimpleat. Et si episcopum  adesse aliquid impediat, fratres tamen ibi eadem caritatis uocatione conueniant, ut per hanc concordiam et dilectionem in Dei seruitio deuotiores coadunentur. Atque ut eadem ecclesia cum bonis suis nunc ab ipso ei collatis uel postmodum conferendis ab eius successoribus uel ab aliis magis secura consisteret, iu mundiburdium Sancti Petri et tuitionem nostram et sub potestatem episcopi loci illius collocauit. Idcirco notum sit omnibus qualiter id ipsum monasterium eiusdemque abbatem et fratres inibi manentes sub nostra regali siue imperiali successorumque nostrorum tuitione defendi uolumus, sic scilicet ut nullus eiusdem episcopi successor potestatem habeat bona eiusdem monasterii aliquo modo destruere aut minuere. Quare si  uel ille uel alius aliquis huius destructor et monasterii bonorumque suorum dissipator uere sciat, quia abbati fratribusque ibidem Deo seruientibus in nobis nostrisque successoribus certum est inde refugium. Et ut hoc nostre concessionis preceptum per omne tempus stabile permaneat et inconuulsum, hanc paginam inde conscriptam subtusque manu propria corroboratam sigilli nostri impressione iussimus insigniri.

Datum decimo Kalendas Februarii, anno Dominice Incarnationis 1043, indictione XI, anno autem domni Heinrici ordinationis Xu, regni uero Iu.

Actum Goslare in Dei nomine feliciter Amen.

Adelgerus cancellarius uice Bardonis archicapellani recognouit.



IX. Priuilegium pro monasterio Herifordensi. 
[ERHARD, Cod. diplom., 111.]


C. In nomine sancte et indiuidue Trinitatis. HEINRICUS, diuina fauente clementia, rex.

Si reqie liberalitatis munificentia locis Deo dicatis quiddam conferimus, et ad temporalem uitam et eternam nobis profuturum esse liquido confidimus. Quapropter omnium Christi nostrique fidelium tam futurorum quam presentium solertia nouerit, qualiter nos precipue pro amore diuino et anime nostre remedio, tum ob interuentum dilecte contectalis nostre Agnetis regine, quasdam res ab  antecessoribus nostris regibus uel imperatoribus monasterio Heriuordensi in honorem sancte Dei genitricis perpetue uirginis Marie constructo, et beate Bosinne corporaliter inibi quiescenti, duas scilicet curtes Oueranberh et Liutwinesdorf, in usum sanctimonialium Deo ibidem famulantium datas, nostre auctoritatis renouare scriptis et confirmare uoluimus, sitas in pago Angeresgauwe et in comitatu Witechindi comitis, cum omnibus suis appendiciis, hoc est utriusque sexus mancipiis, areis, edificiis, terris cultis et incultis, pratis, pascuis, aquis aquarumque decursibus, molis, molendinis, piscationibus, siluis, uenationibus, exitibus et reditibus, uiis et inuiis, quesitis et inquirendis, cum omni utilitate que ullo modo inde poterit prouenire.  Ea uidelicet ratione, ut predicta loca in usum sanctimonialium inibi omnium remota contradictione perpetualiter teneantur, nulli in beneficium prestanda. Illud etiam cum antecessorum nostrorum traditione et astipulatione benigne concedimus et confirmamus, ut sanctimoniales inibi Deo famulantes arbitrium et potestatem habeant eligendi abbatissam, cum quelibet earum locum morte intercidente mutauerit, et ut nulla iudiciaria persona in his que eamdem ecclesiam continere uideatur, uel exactor, uel publicus iudex causas agere uel freda exigere, seu ad mansiones uel ad quodlibet ministerium compellere presumat, nisi aduocatus quem eiusdem loci elegerit abbatissa, locorum quidem horum homines a ceterorum  omnium districtu sint liberi. Et ut hec regie nostre traditionis et confirmationis auctoritas stabilis et inconuulsa omni euo permaneat, hanc chartam inde conscriptam manu propria, ut infra uidetur, corroborantes sigilli nostri iussimus impressione signiri.

Signum domni Heinrici tertii  regis inuictissimi. + CR. +

Theodericus cancellarius uice Bardonis archicancellarii recognouit.

Data uII Kal. Oct., anno Dominice Incarnationis 1044, indictione XII; anno autem domni Heinrici tertii ordinationis eius XuII, regni uero uI.

Actum Aquisgrani iu Dei nomine feliciter. Amen.



X. Confirmatio priuilegiorum et iurium Mantuane Ecclesie facta ab Henrico III, Germanie et Italie rege. 
[MURATORI, Antiq. Ital. uI, 415.]


In nomine sancte et indiuidue Trinitatis. HEINRICUS, diuina fauente clementia, rex.

Si in sacratis omnipotenti Deo locis a quibuslibet desolatis recuperationis augmentum pio fauore largimur, id nobis et ad imperii nostri stabilimentum atque ad eterne remunerationis emolumentum credimus profuturum. Quapropter omnium sancte Dei Ecclesie, nostrorumque fidelium, presentium scilicet ac futurorum, nouerit uniuersitas quod Marcianus  sancte Mantuane sedis episcopus, nostram adiit clementiam, postulans ut pro Dei amore nostreque anime remedio ad confirmationem uel restaurationem omnium suorum bonorum nostre auctoritatis preceptum sue Ecclesie concedere dignaremur. Cuius precibus inclinati, per interuentum quoque Herimanni nostri dilectissimi archiepiscopi et archicancellarii, et Brunonis nostri amantissimi episcopi, libenter acquiescentes: et quoniam dignum est, ne res Ecclesiarum Dei a quibuslibet depredentur, ut ab earum ditione, quod nequam est auferantur, decreuimus eidem Mantuano episcopatui omnes res quas modo de donis regum seu imperatorum predecessorum nostrorum, uel alio quolibet modo tenet, uel quas sine lege potestatiue, uel cum uirtute perditas  habere uidetur. uidelicet monasterium quod factum est in honore sanctorum Memoris, Probi et Ruffini, cum omnibus suis adiacentiis, scilicet cum aqua, que dicitur Mulinelles, cum suis decursibus de illo loco, unde eadem aqua originem sumit, usque in Mincii amnem, et ex utraque lectuli parte duodecim pedes, cum omnibus pertinentiis eiusdem monasterii, cum curtibus etiam in ueronensi uicentino, Mantuano, Brisiano, Placentino, Mutinensi, atque Cremonensi comitatibus sitis, que ita nominantur, Bagniolo, Colonia, et in circuitu fluminis, quod dicitur Capud Alponis, Puliana, Alonte, Leonigo, atque Sablone; seu in Gardinensi Iudiciaria, cum seruis et ancillis ibidem pertinentibus, et omnes alias res eiusdem monasterii, que sunt in predictis  comitatibus, uel infra nostrum Italicum regnum, seu quas ceterorum hominum concessionibus, traditionibus, offensionibus, comparationibus, commutationibus, libellorum quoque uel qualicunque regalium chartarum conscriptionibus, seu pheothecariis uel emphiteosi ipse sanctus locus obtinuit. Confirmamus itaque sibi plebem Mantuane ciuitatis cum plebe Sasselli, que est in Porto, plebem de Suaue, plebem Mauri, plebem Sancti Metri, plebem de Octauo, plebem de Riuerso, plebem de Goti, de uolta, de Bonago, de Corte de Cauriana de Calziago, de Gussenago, de Capite Tartari, de Margareia, de Ludolo, que est in Scorzarolio, de Turiselle, de Sauiola, de Castellione Mantuano, de Boneficio, de Bigarello, de Sancto Georgio, de Ponterioli, de Barbasio, de Carisedolo,  de Sancto Cassiano, de Sancto Martino de casale Barbasi, de Sancto Laurentio in casale, de Gubernule de Septingenti, de Sermite, de Sancta Maria de Baniolo, de Castellucchio, de Campedello, de Radaldescho: itemque plebem in Flumine nouo, plebem de Pletule, cum omnibus aliis plebibus et capellis, cum terris cultis et incultis, cum siluis et uenationibus, decimis, seu curtibus, mansis etiam uestitis atque absentibus, campis, pratis, pascuis, et cum omnibus insulis, que sunt in flumine Padi, de Zara usque in Burana, et usque in uizanum, sicut Padus antiquitus decurrebat: cum piscationibus, caretis, paludibus, molendinis, aquis, aquarumque decursibus, ripis, omnia omnino in integrum quecunque dici uel nominari possint, unde eadem  sancta Mantuanensis Ecclesia inuestita fuisse dignoscitur, quocunque ordine uel qualibet legitima auctoritate. Insuper renouamus scriptum sancti Cassiani abbatie, a paganis deuastate, per hos fines terminate, de Agritia Maiore usque in uiam, que uulgo dicitur uiscouilis, usque in Agritiam Minorem; inde decurrit terminatio usque in uerenscula; inde deriuatur per fossas Paluti in lacum Mantue, inde Fissaro, et per Fissarum usque in Agritiam Maiorem, ubi terminationis exordium sumpsit, cum omnibus pertinentiis et adiacentiis, que ad ipsam abbatiam pertinere uidentur, quatenus idem Marcianus presul, eiusque successores hec omnia ad utilitatem sui episcopii absque alicuius impedimento et  contradictionis molestia perpetualiter ualeant possidere. uerum etiam confirmamus eidem Ecclesie omne teloneum, ripas, et ripaticum, et fixuras palorum ripe Mantuane ciuitatis et porti, et totam publicam functionem, atque insulam reueris et curtem Regalem, nec non et insulam, que dicitur Suzaria, etc.

Signum  domni Heinrici tertii regis inuictissimi.

Adelberius cancellarius uice Herimanni archicancellarii recognoui.

Data anno Dominice Incarnationis 1045, indictione XIII, anno uero domni Heinrici tertii ordinationis eius Xu, regnantis uero uI.

Actum Augusta feliciter. Amen.



XI. Heinricus II imperator Cremonensi Ecclesie restituenda decernit eidem ablata a Gerardo nepote Heriberti archiepiscopi Mediolanensis. 
[MURAT., Antiq. Ital. uI, 217.]


In nomine Domini Dei eterni. HEINRICUS, diuina fauente clementia, imperator Augustus.

Si sanctarum Dei Ecclesiarum pastoribus ea, que digne a nostris fidelibus apud nostram maiestatem postulantur, impendimus, id ad eterne remunerationis meritum nobis proficere non dubitamus. Quocirca omnium fidelium sancte Dei Ecclesie, nostrorumque, presentium scilicet ac futurorum, nouerit industria eo quod Hubaldus uenerabilis sancte Cremonensis Ecclesie episcopus, dilectusque fidelis  noster, per domnum Herimannum reuerentissimum Coloniensem archiepiscopum, et dulcissimum consobrinum nostrum, nostre regie humiliter retulit potestati, qualiter suam Ecclesiam pene desolatam multisque calamitatibus et miseriis inuenisset attritam. Imperatoris namque diue memorie Chuonradi imperatoris Augusti genitoris nostri tempore domnus Landulfus prenominate Ecclesie et parti Romani imperii per omnia semper fidelissimus, graui infirmitate correptus, in ipsa infirmitate longam protraxit uitam. In cuius longa egritudine sua Ecclesia non modicam passa est iacturam, maxime a Girardo, Heriberti Mediolanensis archiepiscopi nepote, qui audacia patrui sui, qui omne regnum Italicum ad suum disponebat nutum, superbe leuatus, quidquid  sibi placitum erat, iustum aut iniustum, potestatiue operabatur in regno. Inuasit itaque cortem et plebem de Arciaco contra uoluntatem et sine permissione multum diuque egrotantis episcopi. Qui cum liquisset infima, et migrasset ad superos, successit ei Hubaldus episcopus, noster in omnibus fidelissimus. Cui cum necesse esset ad episcopalem consecrationem accedere, ab archiepiscopo ut consecraretur impetrare nequaquam ualuit, nisi plebem et cortem quam iniuste et potestatiue inuaserat, nepoti suo concederet. Cumque in longum pro hac intentione eius protelaretur consecratio, non sponte sed coacte concessit, quod petierat, consecrationem non aliter consecutus. Quia uero multum moleste ferebat quod  inde fecerat, apud genitoris nostri excellentiam multoties conquestus est se hoc sponte non fecisse. Cui cum predictam cortem et plebem restituere uellet, sepe et sepissime per suas litteras illi mandatum est ut eas ad partem episcopii habendas relinqueret. Quod nunquam impetrare ualuit, sed diabolico instinctu, cui a cunabulis, sicut omnibus tam Italicis quam Teutonicis patet, deseruierat, eius legationem uilipendens, superius dicta detinuit, et alia multo maiora ad genitoris dedecus et uilitatem, inuadere non formidauit, scilicet plebem de Misiano cum omni integritate sua, et decimam de castro Aganello ad predictam plebem de Arciaco pertinentem, et decimam de Mauringo, ad plebem de Fornouo attinentem, nec non et medietatem de castro Cortegano, ad abbatiam Sancti Laurentii pertinentem. Eo autem  in regno ueniente cum comperisset quod archiepiscopus uiolata fidelitate quam illi fecerat, regnum sibi inuadere moliretur, Girardo instigante et ei omnino suffragante, omnia predicta, sicut reo maiestatis et proscriptione digno, iuste ei abstulit et episcopo restituit. Sed genitore nostro de regno recedente, iterum omnia inuadere non timuit, spreta eius reuerentia et timore. Nos uero episcopatus diminutioni et miserie condolentes, et paternum dedecus considerantes, hec omnia episcopio eternaliter habenda concedimus, et insuper per precepti nostri auctoritatem retinenda instituimus, ea uidelicet ratione ut nullus archiepiscopus, episcopus, dux, marchio, comes, uicecomes, seu magna paruaque regni nostri  persona ecclesiam eamdem disuestire audeat. Si quis uero, etc.

Ego Ramundus notarius huius exomli exemplar uidi et legi.



XII. Heinrici III regis, imperatoris II, diploma quo omnia bona confirmat monasterio ueronensi Sancti Zenonis. 
[MURATORI, Antiq. Ital. uI, 221.]

In nomine sancte et indiuidue Trinitatis. HEINRICUS, diuina fauente clementia, Romanorum imperator Augustus.

Imperialem sublimitatem condecet, etc.; qualiter Walterus sancte ueronensis Ecclesie episcopus una  cum Alberico, abbate monasterii Sancti Zenonis martyris, nostram clementiam suppliciter exorando adiit, ob amorem Dei omnipotentis, beatique Zenonis reuerentiam, etc. Nos uero, iustis eorum petitionibus consentientes, pro remedio anime nostre, et ob interuentum dilectissime coniugis nostre imperatricis Agnetis, predicto monasterio concedendo confirmamus, etc. Id est in eodem territorio ueronensi monasterium constructum in honore sancti Petri, quod dicitur Mauritica, cum decimis ac terminis eorum cernentibus a fine Fissaro usque in Fossatum Mantuanum, ex uno latere ab Agricia usque fine Finale, et pertingens in Agricia usque Triuularia, de uno capite Castellionem, Siluatico; castellum etiam in uallepicta cum decimis et appendiciis suis;  et castellum Mauriatica cum ecclesia in honore sanctorum Firmi et Rustici, cum decimis, placitis, districtis, et omnibus suis pertinentiis, sicuti a bone memorie Karolo piissimo imperatore concessum et oblatum est monasterio Sancti Zenonis; castellum Herbetum cum cunctis pertinentiis suis et adiacentiis; castellum Trebunciolum; et castellum uicoaderis; capellam Sancti Laurentii sitam in ripa Padi, que dicitur Ostilia, cum decimis et omnibus pertinentiis suis; Campolane, campum Palliarium, et Nouoletum, et in Gaio iugias trecentas; loco Casale-Orci; uilla que dicitur Aspo; Castellum Romanianum, cum facticiis Sancti Zenonis, et montem qui dicitur Alferia; in Lisino ubi dicitur Melario, campos duos; in Clariano campos tres; in Crodano  campos duos; in Laupha campum unum; castellum Sancti uiti cum pertinentiis suis; Paronam, Cassianum, cella Sancti Petri infra ciuitatem ueronam cum pertinentiis suis; in Caui cellam Sancti Andree cum pertinentiis suis; in uenti capellam Sancti uiti cum pertinentiis suis; in Puuiniaca curticellam unam, et curte in Riuariola cum omnibus pertinentiis suis; et in Pualo campos tres; nec non et cum omnibus rebus ad prefatum monasterium pertinentibus, cum ecclesiis, castellis, uicis, colonibus, mancipiis, comendaticiis, facticiis, etc. Admonemus etiam abbatem qui preest, eiusque successoribus interdicimus, ne res stipendiarias alendis monachis dedicatas, de sinu monasterii rapiant, et secularibus in beneficium tribuant, quia pia religio reclamat, si  serui Dei tabescunt inopia, et qui non debent, eorum ditescunt copia. Si quis abbas incaute aut temerarie quod sancimus perfregerit, quod iniuste tribuit, iuste auferat, et membrum fractum corpori Dominico consolidet; ut si male facta purgare uoluerit, et nequiuerit, superstes eius nostra et nostrorum successorum sententia roboratus emendet, quod suus antecessor amisit. Denique precipiendo sancimus, ut nullus dux, marchio, episcopus, comes, uicecomes, etc. Si quis uero contra hos nostros regales apices insurgere, aut in aliquo uiolare tentauerit, infra dictionem regni nostri consistens, sciat se libras triginta auri probatissimi exsoluturum, medietatem predicti monasterii, et medietatem palatii nostri. Et  hoc nostrum preceptum in Dei nomine, ut pleniorem obtineat firmitatem, etc.

Signum domni Heinrici tertii regis inuictissimi, secundi Romanorum imperatoris Augusti.

Heinricus cancellarius uice Herimanni archicancellarii recognoui.

Data uIII Idus Maii, anno Dominice Incarnationis 1047, indictione Xu, anno autem domni Heinrici tertii, ordinationis eius XuIII, regnantis uIII, secundi imperantis primo.

Actum Folerni in Dei nomine feliciter. Amen.



XIII. Heinricus III rex, et imperator II canonicis Patauinis eorumque Ecclesie priuilegia renouat. 
[MURATORI, Antiq. Ital. I, 1001.]


In nomine sancte et indiuidue Trinitatis. HEINRICUS diuina fauente clementia Romanorum imperator Augustus.

Si sacris et uenerabilibus locis, etc. Quapropter omnium fidelium sancte Dei Ecclesie, nostrorumque presentium scilicet ac futurorum comperiat industria, Arnaldum sancte Patauiensis Ecclesie uenerabilem episcopum, nec non et Bernardum nostrum capellanum, eiusdemque ecclesie archidiaconum,  nostram humiliter exorasse clementiam, quatenus pro Dei omnipotentis amore, et remedio anime nostre, nec non et rogatu Heinrici nostri dilectissimi cancellarii omnia precepta que ab antecessoribus nostris, seu instrumenta chartarum, que a fidelibus uiris sancte Patauiensis Ecclesie nuper collata sunt, nostra auctoritate corroborare dignaremur. Quorum precibus tam pro Dei amore quam pro eiusdem Ecclesie ueneratione libenter assensum prebentes, omnia que per precepta aliorum regum uel imperatorum, nec non que per chartarum instrumenta eidem Ecclesie dudum a fidelibus uiris oblata sunt, per hanc nostram auctoritatem prefate Patauiensis Ecclesie confirmamus. Nec non statuimus ut canonici eiusdem Ecclesie seruientes  nunc et successores illorum liberam habeant cum consensu episcopi, qui pro tempore fuerit, potestatem de omnibus, que illis iuste et legaliter pertinere uisa sunt, aut uisa fuerint, inter se, ut consuetudo fuit, diuidendi, omni potestatum contradictione remota: uidelicet de decimis ciuitatis per omnia, cum titulis atque cum uillis suis ad eamdem ciuitatem pertinentibus. In primis uilla que dicitur Limena, et uilla que dicitur Arzere, et Autikeria, et Turre et Nenta, et uilla que dicitur Bergomi, et Roncalia, et Ronco Liuteri, et uilla que dicitur Casale, et altera que dicitur Publitiano, et uilla que nominatur Albignaseca et Masserata, etc. Concedimus etiam eidem Ecclesie ut nullus dux, marchio,  comes, uicecomes, sculdassio, gastaldio, decanus uel quislibet publice partis minister, etc.

Signum domni Heinrici inuictissimi Romanorum imperatoris Augusti.

Heinricus cancellarius uice Herimanni archicancellarii recognoui et subscripsi.

Data u Idus Maii, anno Dominice Incarnationis 1047, indictione Xu, anno autem domni Heinrici tertii, ordinationis eius XuIII, regnantis uIII, sed et imperantis primo.

Actum Tridentino in Dei nomine feliciter. Amen.



XIu. Heinrici III regis, inter imperatores secundi, diploma, quo canonicis Taurinensibus Sancti Saluatoris iura ac bona omnia confirmat. 
[MURATORI, Antiq. Ital. u, 195.]


In nomine sancte et indiuidue Trinitatis. HEINRICUS, diuina fauente clementia, Romanorum imperator Augustus.

Omnium sancte Dei Ecclesie nostrorumque fidelium, tam futurorum quam presentium, nouerit uniuersitas qualiter nos pro amore diuino animeque nostre remedio canonicis Taurinensis Ecclesie per hoc nostre confirmationis preceptum, prout iuste et legaliter possumus, concedimus et confirmamus,  stabilimus in canonica et claustra in Domini Saluatoris honorem constructo infra Taurinensem ciuitatem, nec non et canonicis ibidem pro tempore militantibus, omnia a beate memorie Regnimiro eiusdem sedis episcopo institutore eiusdem canonice Domini Saluatoris collata, et que per precepta regum et imperatorum uel per firmitates succedentium episcoporum, seu queque collatione religiosorum hominum ibidem collata sunt uel conferenda: ecclesias scilicet intra eamdem ciuitatem Taurini, unam in honorem sanctorum apostolorum Philippi et Iacobi, aliam in honorem sanctorum apostolorum Simonis et Iude, tertiam in honorem sancti Stephani martyris, quartam in honorem sancti Martiniani, quintam in honorem sancti Eusebii,  sextam in honorem sancti Martini. Castrum etiam super portam eiusdem ciuitatis que dicitur Turrianica, et omnem decimam tam intus quam foris eius ciuitatis, cum molendinis et piscationibus in ipso fluuio Turia. Insuper etiam omnes res eiusdem canonice tam intus quam foris, cum suis solariis, casis, hortis, accessibus, terris, seruis et ancillis, omnibusque prefate canonice pertinentibus. Largimur etiam omnes decimas indomnicatas eiusdem sedis episcopi, et decimas Beneficiorum omnium fidelium eiusdem episcopi. Ecclesiam quoque cardinalem in honorem sancti Maximi in Quincto, et ecclesiam Sancti Stephani in Maliasco, ecclesiam Sancte Marie, ecclesiam Sancti Petri, ecclesiam Sancti Laurentii, cum omni decima predicte uille: cortem in  Alpiniano cum castro et capella Sancti Petri infra ipsum castrum sita: altera uero trans Turiam flumen Sancte Marie, cum molendinis, piscationibus, et omnibus appendiciis ad eumdem aspicientibus: cortem in Lifiniasco, cum castro et capella Sancti Mauritii in eodem castro, cum omnibus ad se pertinentibus: ecclesiam Sancti uictoris et Corone, cum omni decima in Marcomeda, et cum terris ac mansis ad predictam canonicam pertinentibus; ecclesiam Sancti Macarii in uilasco cum terris et decimis eiusdem uille. Plebem uero in durione Sancte Marie, cum omni decima ad eum pertinente in planitiis, casis, terris, uineis, et capellam Sancti Solutoris in monte Pharrato: ecclesiam Sancti  uiti in uilla que dicitur Arsitias, cum corte tota, et decima, et portibus, piscationibus, omnibusque sibi adiacentibus: ecclesiam Sancti Georgii cum monte, ubi exstat in uillaparso, cum omni decima eiusdem uille, et mansis eidem canonice pertinentibus: decimam in Malauasio cum duabus ecclesiis, unam in honorem Sancte Marie, alteram in honorem Sancti Martini, et omnem decimam in ualleplana, et in uallesurda, et in Milionico, et inde Ligadino, cum terris et uineis ad prefatam canonicam pertinentibus: cortem in Saxinas cum ecclesia in honore Sancti Ioannis cum omni decima, molendinis, siluis, buscaliis, palariis, et omnibus appendiciis; omnemque decimam eiusdem cortis: cortem in Martiriasco cum capella Sancti Martini, cum siluis, buscaliis,  et omnibus appendiciis suis: cortem in Pauatiano cum omnibus suis pertinentiis; capellam in Romaniano in honorem sancti Remigii: cortem in Pauariolo cum castro et capella in eodem castro in honore sancti Secundi, cum omnibus suis pertinentiis: cortem in Audisello, et Mandego, cum suis pertinentiis: cortem in Patiano cum castro, et duabus capellis: cortem in Balbiano cum capella una: cortem in Aliniano, cum castro, et capella in eodem castro in honorem sancti Remigii: capellam, mansos, uineas, atque casas in Orsenasco; cortem in Santena, cum castro et capella in eodem castro in honore sancti Pauli, cum omni sua decima eiusdem cortis; cortem in Bulgare, et partem in castro cum portibus, molendinis, piscationibus, siluis, et omnibus  sibi pertinentibus: medietatem cortis Buriadis, cum medietate capelle in honore sancti Michelis: cortem in Scandaltico, cum plebe in honore sancti Dalmatii, et capellis quatuor in eadem corte, unam in honorem sancti Michelis, aliam sancti Ioannis, tertiam sancti Andree, quartam sancti Martini, cum omni decima, et molendinis, siluis, pascuis, pratis communibus et priuatis, omnibusque ad predictam canocicam pertinentibus: capellam in Polengaria in honore sancti Remigii, cum omnibus ad eam pertinentibus in Sablone, cum mansis quinque, et medietate decima eiusdem uille, una cum terris, castris, capellis, uineis, campis, pratis, pascuis, siluis, molendinis, portibus, ripatiis, aquis, aquarumque decursibus, piscationibus, seruis et ancillis, aldionibus,  decimis, fictis, reditibus, paludibus communibus et incommunibus, ripis, rupinis, cultis et incultis, mobilibus et immobilibus, ad ius prefate canonice, canonicorumque usus et sumptus, qui pro tempore fuerint, pertinentibus uel aspicientibus in integrum, nostre confirmationis auctoritate, et que collata sunt, et conferenda, concedimus, largimur, ac stabilimus, omnium hominum controuersia remota et procul abdicata.

Insuper quoque per hanc nostri precepti paginam precipimus atque iubemus ut nemo episcopus, etiam iudex publicus, aut missus discurrens, aut marchio, comes, sculderius, gastaldus, uel cuiuslibet potestatis magna, paruaque persona has prelibate canonice  res audeat inuadere, diripere, uel quocunque molimine de potestate canonicorum, ibidem Domino militantium, ausu nefario auferre, nec in beneficium cuiquam dare preter uoluntatem predictorum canonicorum, neque ad causas iudiciario more, ut aliqua supraposita, aut uiolentia faciendum ullo unquam tempore ingredi audeat. Sed liceat eos cum omnibus rebus ac familiis suis sub nostra consistere tuitione, atque immunitatis defensione. Si uero querimonie aduersus iam dictos canonicos tam de liberis hominibus, quam de seruis, seu de rebus orte fuerint, iubemus ut ante prepositum et canonicos eiusdem ecclesie finiantur, et ad finem usque deducantur. Si quis igitur contra hanc nostri precepti paginam, nostreque iussionis auctoritatem  aliquid agere aliquando tentauerit, aut ex his que supra scripta sunt, quidpiam uiolare presumpserit, sciat se auri optimi libras ducentas compositurum, medietatem camere nostre, et medietatem parti predictorum canonicorum, nostreque insuper incidisse maiestatis offensam. Et ut hoc nostre immunitatis preceptum inuiolabilem et inconuulsam obtineat firmitatem, manu propria subtus illud firmauimus, et annuli nostri impressione assignari iussimus.

Signum domni Heinrici Romanorum imperatoris inuictissimi.

Heinricus cancellarius uice Hermianni archicancellarii recognoui.

Acta Kalendis Maii, anno Dominice Incarnationis  millesimo quadragesimo septimo, indictione Xu, anno autem domni Heinrici seu ordinationis eius decimo octauo, imperantis uero primo.

Actum Mantue, in Dei nomine feliciter.



Xu. Preceptum Heinrici imperatoris de libertate et rebus monasterii Casauriensis. 
[MURATORI, Rer. Ital. Script. II, II, 357.]

In nomine sancte et indiuidue Trinitatis. HEINRICUS, diuina fauente clementia, Romanorum imperator Augustus.

Si seruorum Dei petitionibus assensum prebuerimus, ad spem diuine remunerationis nobis profuturum  esse non diffidimus. Quapropter omnium Christi nostrique fidelium tam futurorum quam presentium, nouerit industria qualiter nos pro amore diuino animeque nostre remedio, tam ob petitionem uenerabilis Adelberti monachi, quam et germani sui Guimarii, de Ecclesia Sancte Trinitatis, et sancti Quirici martyris, in uocabulo Placentro, in comitatu Balbense, ubi Finianus dicitur: concedimus eis ad habendum et possidendum ipsum predictum locum, tam ipsis, quam et abbati ipsorum. Ut nullus dux, marchio, episcopus, comes aut uicecomes, aut magna paruaque persona aliquam molestiam seu inuasionem facere presumat. Insuper concedimus eis predictum locum Finianus cum introitu et exitu suo, quod est a capite; fine  Serra de Barbarano, pede fine ipso Rigo de Placentri, de uno lato fine ipso ualle de Fuge, ex alio latere serra de Coruiano, cum ipsa furca cum omni pertinentia sua: et sunt in supradictis istis modiorum de terra quatuorcenti, et si amplius inuentum fuerit, ad ipsam iam dictam ecclesiam pertineat, cum terris, uineis, aquis, aquarumque decursibus, piscationibus, molendinis, cultis et incultis, omnia et in omnibus, et quidquid de predicti monasterii possessionibus fiscus noster sperare potuerit ipsi pro eterne remunerationis premio concedimus. Et ut nullus mallaturam persoluat aduocato eius, etc., ut in superioribus priuilegiis.

Signum domni Heinrici secundi Romanorum inuictissimi imperatoris Augusti.

Heinricus cancellarius uice Herimanni archicancellarii  recognoui.

Data Kalendas Ianuarii, anno Dominice Incarnationis millesimo quadragesimo septimo, indictione decima quinta; anno autem domini Heinrici tertii ordinationis eius decimo octauo, regnantis quidem octauo secundi, imperantis primo.

Actum ad Columna ciuitatem in Dei nomine feliciter. Amen.



XuI. Preceptum Heinrici imperatoris de libertate et rebus monasterii Casauriensis.

In nomine sancte et indiuidue Trinitatis, HEINRICUS diuina fauente clementia Romanorum imperator Augustus.

Si seruorum Dei petitionibus assensum prebuerimus  ad spem diuine remunerationis nobis profuturum esse non diffidimus. Quapropter omnium Christi nostrique fidelium, tam futurorum quam presentium, nouerit industria qualiter nos pro amore diuino animeque nostre remedio, tum ob petitionem uenerabilis abbatis Dominici dicti monasterii Sancte Trinitatis, et B. Clementis martyris inibi quiescentis in comitatu quidem Pinnensi, in insula, que Casa-Aurea uocatur, iuxta precepta predecessorum nostrorum regum ac imperatorum quidquid iuste et legaliter uisum est habere, imperiali nostra auctoritate decreuimus corroborare, et confirmare quodcunque uidelicet idem monasterium uidetur obtinere infra urbem Romanam, etc.,  ut supra in aliis priuilegiis.

Signum domni Heinrici imperatoris secundi Romanorum inuictissimi imperatoris Augusti.

Heinricus cancellarius uice Herimanni archicancellarii recognoui.

Data tertio Idus Martii, anno Dominice Incarnationis millesimo quadragesimo septimo, indictione decima quinta, anno autem domni Heinrici tertii ordinationis eius decimo octauo, regnantis quidem octauo secundi, imperantis primo.

Actum ad Sanctum Flauianum in Dei nomine feliciter. Amen.



XuII. Heinricus, inter imperatores secundus, Bernardo Patauino episcopo ius cudende pecunie elargitur. 
[MURATORI, Antiq. Ital. II, 711.]


In nomine sancte et indiuidue Trinitatis. HEINRICUS, diuina fauente clementia, Romanorum imperator Augustus.

Si sacris et uenerabilibus locis proficua dona concedimus, anime nostre profuturum nullo modo ambigimus. Quapropter omnibus Christi nostrique fidelibus tam futuris quam et presentibus, notum fieri uolumus qualiter nos ob interuentum nostri tori regnique consortis, scilicet Agnetis imperatricis Auguste, nec non ob deuotum seruitium Dei,  et petitionem Bernhardi Patauiensis episcopi licentiam et potestatem monetam faciendi in ciuitate Patauiensi, secundum pondus ueronensis monete, sibi sueque Ecclesie perpetualiter concedimus atque permittimus. Et ut certior auctoritas huius nostre concessionis uideatur, in una superficie denariorum nostri nominis et imaginis impressionem; in altera uero eiusdem ciuitatis figuram imprimi iussimus. Et quoniam secundum imperialem auctoritatem nostrorum antecessorum regum uel imperatorum pro anime nostre remedio sancte Dei Ecclesie prelibatum donum conditione stabili tradimus, uolumus firmiterque precipimus ut nulla maior minorue persona Ecclesiam Dei suumque prouisorem, Bernhardum uidelicet episcopum, eiusque  successores hoc nostre benignitatis dono destituere atque molestare presumat. Quod ut uerius credatur ab omnibus, et per succedentis temporis euum ab omnibus diligentius obseruetur, hoc nostre donationis preceptum manu propria corroborantes, sigilli nostri impressione inferius iussimus insigniri.

Signum domni Heinrici tertii regis inuictissimi, secundi Romanorum imperatoris Augusti.

Herimannus Coloniensis archiepiscopus atque archicancellarius recognoui.

Data XuI Kalendas Maii, anno Dominice Incarnationis millesimo quadragesimo nono, indictione secunda, anno domni Henrici III regis, imperatoris secundi, ordinationis eius XX, regni quidem X, Imperii  autem III, in nomine Domini.

Actum Goslarie feliciter. Amen.



XuIII. Priuilegium pro Ecclesia Bremensi. 
[LAPPENBERG, Hamburg Urkund, 874.]

In nomine sancte et indiuidue Trinitatis. HEINRICUS, diuina fauente clementia, Romanorum imperator Augustus.

Quoniam ex debito procurandi regni uniuersis Ecclesiis Romani imperii paternam sollicitudinem debemus impendere, uolumus unamquamque, quantum ex diuine gratie nobis conceditur munere, sublimare et nostrorum beneficiorum donis in melius  promouere. Unde quidem omnes Christi nostrique tam futuri quam presentes nouerint fideles, qualiter nos ob petitionem nostri tori ac regni consortis, scilicet Agnetis, imperatricis Auguste, et ob deuotum famulatum nostri fidelis et dilecti Adelberti, Bremensis Ecclesie archiepiscopi, cum consensu Berenhardi ducis et Udonis comitis et aliorum coheredum, ad eiusdem ecclesie altare, in honore sancte Marie, Genitricis Dei perpetueque uirginis, ac sancti Petri, apostolorum principis, unum forestum cum legitimo banni iure traddidimus in pago Lara uel Steiringa, scilicet in ducatu Berenhardi ducis, et infra terminos quos subtus nominatim dicimus, situm, incipiens enim a ponte, qui uulgari lingua Buribruc dicitur, et sic descendens iuxta Huntam fluuium usque in alueum fluuii  Aldena dicti et inde per decursum, ubi Aldena Wiseram influit, et inde a concursu istorum fluuiorum sursum per crepidinem Wisere usque ad illum locum ubi Bremensis archiepiscopatus et Mindunensis episcopii concurrunt termini, et rursus per terminum eorumdem episcopiorum uersus occidentem usque ad prenominatum pontem. Ea uidelicet conditione et ratione ut nullus absque licentia prefati archiepiscopi successorumque suorum, ullum genus ferarum, quod iure banni interdicitur lege qualibet, uenatorie artis industria in eodem foresto presumat capere uel decipere. Quisquis autem contra istam nostri imperialis precepti conditionem infra prefinitum eiusdem foresti uenetur  terminum, eamdem erga archiepiscopum emendationis habeat legem, que omnibus legaliter constituta est, qui in nostro contra uetitum uenantur foresto.

Et ut istud nostre auctoritatis donum stabile per omne maneat euum, hoc cyrographum inde conscriptum manu propria corroborantes, sigilli nostri impressione iussimus insigniri.

Signum domni Heinrici tertii regis inuictissimi, secundi Romanorum imperatoris Augusti.

Uuinitherius cancellarius, uice Pardonis archicancellarii, recognoui.

Data . . . Kal. Iunii, anno Dominice Incarnationis 1049, indictione II, anno autem domni Heinrici tertii regis, imperatoris secundi, ordinationis eius XXI, regni quidem X, imperii autem III. In nomine  Domini.

Actum Mindo feliciter. Amen.



XIX. Heinrici inter imperatores secundi diploma quo duos aduocatos cum uariis iuribus ac priuilegiis concedit monasterio ueronensi Sancti Zenonis. 
[MURATORI, Antiq. Ital. u, 291.]

In nomine sancte et indiuidue Trinitatis. HEINRICUS, diuina fauente clementia, Romanorum imperator Augustus.

Imperialem sublimitatem condecet ut quanto ceteris dignitatibus excelsior colitur, tanto iustis petitionibus Deo seruientium benignior nec non clementior inueniatur. Quapropter notum esse uelumus  omnibus sancte Dei Ecclesie nostrisque fidelibus, tam futuris quam presentibus, qualiter abbas Michel monasterii Sancti Zenonis martyris, nostram clementiam suppliciter exorando adiit, ob amorem Dei omnipotentis, beatique Zenonis martyris reuerentiam multum nos deprecans, quod de rebus ecclesie Sancti Zenonis monasterii, quas nostra ei concessit pietas, ab inuasoribus non modicum patitur dispendium. Unde deprecatus est ut ex nostris fidelibus duos ei concederemus aduocatos, Berifredum uidelicet et Dauid, qui causam monasterii procurent aduocationis gratia. Nos uero, iustis eius petitionibus consentientes, pro remedio anime nostre et ob interuentum dilectissime coniugis nostre imperatricis Agnetis, et propter incrementum  filii nostri Heinrici quarti regis, predicto monasterio concedendo confirmamus, ac serenitatis nostre litteras censuimus fieri: quibus precipimus ut memorati uassalli nostri in quibuslibet comitatibus seu pagis aduocati illius existant de rebus supradicte ecclesie, castris, arimannis, seu famulis, et in quibuscunque necessitas postulauerit, nullusque eis ad hoc exercendum opus aliquid contradicere presumat. Sed sic huic rei studeant, ne per aliquam iniuriam iam dicte ecclesie minuentur facultates. Iubemus quoque ut ubi necessitas postulauerit, et utilitas dictauerit, ut in illorum bonis, ac possessionibus, arimannis, uel famulis, neque dux, neque marchio, neque comes, aut aliqua maior uel minor persona nullo modo potestatem habeat  placitandi, aut aliquod districtum habendi, uel notitias aut chartas faciendi, excepto prenominatis aduocatis Michelis abbatis, suorumque successorum. Concedimus potestatem placitandi, et notitias uel chartas faciendi in omnibus rebus, ac possessionibus Sancti Zenonis monasterii, eo tantum uidelicet ordine, ut iam supradicti aduocati de omni generali placito, semel in anno facto, tertiam portionem in beneficia sue militie consequantur, excepto de Parona, et Cassano, et uilla. Si ultra hoc beneficium aliqua importunitate monasterium quouis ingenio molestare, aut inquietare temptauerint, tamen abbas nostre auctoritatis robore fretus, indubitanter habeat potestatem illis auferre dominium pariter cum beneficio, et aliis fidelibus prouida  dispensatione concedere; et insuper de importunitate minime refrenata, quinquaginta libras auri sciant se composituros, medietatem, etc.

Signum domni Heinrici tertii regis inuictissimi, secundi Romanorum imperatoris Augusti.

Gunterius cancellarius, uice Herimanni archicancellarii recognouit.

Data III Idus Nouembris, anno Dominice Incarnationis  1050, indictione Iu, anno domni Heinrici tertii regis, imperatoris autem secundi, ordinationis eius XXIu, regni quidem XIII, imperii uero Iu.

Actum uerone in Dei nomine feliciter.



XX. Heinrici III diploma pro Sancto Maximino.---Interuentu Leonis pape IX restituit monasterio curtem Prichinas, pluresque uillas confirmat ad usus fratrum. 
[MARTENE, Ampl. Collect. I, 425, ex chartario Treuirensis S. Maximini.]

In nomine sancte et indiuidue Trinitatis. HEINRICUS, diuina fauente clementia, Romanorum imperator Augustus.

 Si locis Deo dicatis, quibus beneficia non conferimus, saltem prius ab aliis tradita, et iniuste subtracta, uel ablata restituerimus, diuinitus nos procul dubio remunerari confidimus. Quapropter fidelium nostrorum tam presentium scilicet quam et futurorum industria nouerit, qualiter nos ob amorem Dei et interuentum spiritualis patris nostri domni uidelicet Leonis  S. R. E. summi pontificis et uniuersalis pape reddimus cenobitis S. Maximini, qui in suburbio Treuirorum corporaliter quiescit, curtem quamdam uocabulo Prichina, in pago Cinridke sitam, cum omnibus appenditiis et cum omni utilitate, que uel scribi uel nominari poterit, quam nos cuidam Anshelmoni Theodericum abbatem iniuste pro beneficio prestare iussimus, modo autem  iustitia dictante eamdem curtem cum omnibus in quibuscunque locis ad eam iuste et legaliter pertinentibus uel aspicientibus rebus, S. Ioanni  sanctoque Maximo et fratribus eis famulantibus, reddidimus, firmauimus, et in eternum Deo auctore stabiliuimus, ea uidelicet ratione, ut nec prefatus Theodericus abbas, nec aliquis successorum suorum alicui unquam prestare uel uendere presumant, sed fratres iidem, inde consolati, sagimen habeant, femoralia etiam  mantelas, ac mensalia  ad usus necessarios inde percipiant, hospites suscipiant, et peregrinorum ac pauperum usibus fideliter inde deseruiant. Statuimus etiam, et hac nostra imperiali auctoritate ad prebendam eorumdem fratrum corroborare decreuimus ecclesias, uillas et possessiones,  quas sub temporibus regum et imperatorum Dagoberti, Pippini, Caroli, aliorumque predecessorum nostrorum ad nostra usque tempora, ad peculiaritatem illorum pertinere uidebantur, ut ex his uictum atque habitum consequantur, hoc est Apula, etc. , et in ciuitate Metensi, et circumcirca domos et agros, uineas, areolas, Brisanga, Weinareskiricha, Crufta, Seranna, et ecclesia in  Steinsicla et Diedenhoium. Hec igitur loca et omnes sancti Maximini ecclesias cum decimis, dote et dotalibus, cum cunctis salicis decimationibus. quas in usus peregrinorum, ac pauperum, et hospitum constituimus, ad peculiaritatem fratrum Deo ibi famulantium more predecessorum nostrorum regum et imperatorum tali modo et ea ratione delegamus et corroboramus, ut sicut Heinricus decessor noster diue memorie Augustus instituit, postquam de eadem abbatia ea que ad expeditionem, siue ad regale seruitium pertinebant, abstulit, nullus imperator, nullus rex, nullus abbas de eisdem locis et ecclesiis alicui de his qui liberi dicuntur homines, siue alterius ecclesie uel domini famulo uel ministro quidquam beneficiare uel ab eorum iure distrahere  presumat, sed liceat inde abbatibus luminaria ecclesie restaurare, edificia recuperare, et necessaria fratribus fideliter ministrare. Et ut hoc preceptum inde conscriptum firmum semper et stabile permaneat, non solum hoc manu nostra firmatum sigilli nostri impressione insigniri iussimus, uerum etiam ut apostolice defensionis auxilium, si quis eis hec infringere uoluerit, babere ualeant predicti patris nostri, domni uidelicet Leonis sanctissimi pape priuilegium inde conscriptum eidem uenerabili loco obtinere meruimus.

Signum domni Heinrici III, regis inuictissimi, II Romanorum imperatoris Augusti.

Winnitherins cancellarius uice Bardonis archicancellarii et archiepiscopi recognoui.

 Data XII Kal. Februarii, anno Dominice Incarnationis 1051, anno autem domni Heinrici tertii regis, secundi imperatoris, regni XIX, imperii uero u.

Actum Treuiris in Dei nomine feliciter. Amen.



XXI. Priuilegium domni Heinrici tertii regis seu imperatoris super Clotteno.---Confirmat monasterio Brunwillarensi donationem factam a Richeza regina Polonie. 
[MARTENE, Ampliss. Collect I, 427, ex ms. Brunwillar.]

In nomine sancte et indiuidue Trinitatis. HEINRICUS,  diuina fauente clementia, Romanorum imperator Augustus.

Si locis Deo dicatis, quibus beneficia non conferimus, saltem ab aliis fidelibus Christi tradita confirmauerimus, diuinitus nos procul dubio remunerari confidimus. Quapropter fidelium nostrorum, tam presentium scilicet quam futurorum, magnitudo comperiat, qualiter quedam domina uenerabilis Richeza nomine, regina quondam Polonie, predium suum Clotteno dictum, aliis locis subternotatis, id est Comenheim, Elre, Brembe, Asche, Masbrech, Wernus, Tanelach, Wilre, et Pulego, Chucomo, Chundedo, Merle, et Ryle, Erichriche, Lutzenrodo, Dreise, et Ottingin, cum mansis et mancipiis, et cum omni integritate ipsius, in uillis, in  areis, in mansionibus, in uineis, in arpennis, in siluis et in agris, in pratis, in aquis aquarumque decursibus, et in pascuis, uiis et inuiis, terris cultis et incultis, exitibus et reditibus, quesitis et inquirendis, et cum omnibus appendiciis suis, absque ulla sui diminutione, pro remedio anime sue fratrisque sui beate memorie Ottonis ducis, aliorumque parentum suorum in monasterio Brunwilrensi sepultorum libere et integre Deo sanctoque Nicolao ad predictum monasterium per manum Heinrici Palatini comitis filii patrui sui, sub cuius tunc mundiburdio manebat, contradidit, terminum etiam et bannum eiusdem predii, sicut ipsa prius habuit a fluuio Andrida usque ad fluuium Elza ita constituit, ut nullus ibi aliquam potestatem habeat, nisi abbas  eiusdem loci et uillicus eius quem constituat. Quasdam etiam arpennas, id est uineas quibusdam seruientibus suis beneficiauerit, id est Ruperto preposito duas, Weringero de Saleuelt duas, Sigebodoni de Odendorff duas, Sigifrido pincerne tres, Epponi de Aldendorff duas, et cameras iuxta dominicam curtem, Alberto fratri Winboldi duas, Embriconi de Geldestorp duas, Ansfrido clerico suo XIII mansos cum mancipiis suis ad Lutzenrode, et uinum quod dicitur Srozwin, in Clotteno Ernestoni fratri suo duos mansos cum mancipiis, in Dreise Wolferum etiam tradidit illuc cum sua possessione, ea uidelicet conditione, ut quandiu uiuant, ecclesie bona siue beneficia habeant; post mortem uero illorum nullus heredum suorum quidquam de his sibi  quasi iure hereditario uindicet aut possideat, sed in ius et dominium S. Nicolai et abbatis ipsius, ac fratrum sibi seruientium redeant, ut quod abbas utilius sibi ac fratribus inde iudicauerit, faciat atque disponat. Homines etiam quos dedit S. Nicolao ita tradidit, ut nullus extraneas, nisi forte liberas uel ex potestate S. Petri Colonie ducat uxores. Si autem alienas acceperint uxores, omnis hereditas eorum et uniuersa que possident, ad S. Nicolai cedant monasterium, et nullus heredum suorum in his quidquam habeat. Si uero ex potestate S. Petri Colonie uxores duxerint, filii eorum iterum accipiant uxores ex potestate S. Nicolai; quod si non fecerint, omnis hereditas eorum et omnia  que possident, ad S. Nicolai et abbatis redeant dominium. Eadem uero rogante, abbas Tegeno predicti monasterii idem et predium permisit, cui beneficium postquam ipse illud in suum redegerat dominium, cui statim curtem Caneda et familiam quinque libras ibi soluentem, quod fuit Ellonis beneficium ad Gewere tradidit uI arpennas Clotteno, que fuerunt Siconis comitis beneficium, et duas mansiunculas quas Wecelmus habuit, et in quibus habitauit. Tradidit etiam castrum suum Chucomo Heinrico palatino comiti filio patrui sui, ea scilicet conditione, ut quandiu uiueret, super ipsum Clotteno defensor et aduocatus existeret; post obitum uero suum, si ipse heredibus careret, proximus heres domine Richeze regine aduocatiam super eadem  bona haberet; si uero et ipsi heredes defuerint, Coloniensis archiepiscopus eamdem aduocatiam tribuat cuicunque abbas et fratres petierint. Siconi uero comiti, qui eamdem aduocationem a palatino comite, predicta regina Richeza petente, suscepit tale seruitium tribus tantum temporibus anni sibique succedentibus aduocatis constituit, scilicet ut ad unumquodque placitum detur aduocato modius unus tritici et unus siliginis, et quinque solidi leuis monete ualentis, et tantum uni detur, quantum ad istud seruitium conueniat, modii quinque auene, id est ad duo placita modii decem auene. In natali uero sancti Ioannis Baptiste in prato quod uocatur Summunt, pabulum ei detur in gramine, addito uno modio auene. At si uillicus uel de edificiis  uel de agricultura placitum ibidem habuerit, nullam inde partem uel iustitiam querat aduocatus, similiter et de placito, quod uocatur Ludine. Hanc autem traditionem cum moneta et marcatu per manum Heinrici palatini comitis, sub cuius tunc mundiburdio manebat, in presentia nostra et Hermanni sancte Coloniensis Ecclesie uenerabilis ac pii archiepiscopi, multorumque principum regni fecit, quam abbas Tegeno eiusdem monasterii, et Sico prefatus comes et aduocatus ibidem susceperunt, nostram imperialem flagitantes clementiam, ut eadem bona Deo sanctoque Nicolao confirmaremus, et ut nauibus et bonis abbatis et fratrum et familie de Clotteno et Mesenich per alueum Rheni siue Moselle, quotiescunque necessitas poposcerit, liberum assensum  et descensum sine aliqua exactione telonei traderemus; quorum petitioni annuentes, chartam hanc inde conscribi, manuque propria, ut subtus uidetur, corroborantes, sigilli nostri impressione iussimus insigniri; quam si quis infringere tentauerit, ad primum iram Dei sanctique Petri, simulque omnium sanctorum incurrat.

Signum domni Heinrici tertii regis inuictissimi, secundi Romanorum imperatoris Augusti.

Wintherus cancellarius uice Bardonis archicancellarii recognouit.

Data Xu Kal. Augusti, indictione Iu, anno Dominice Incarnationis 1051, anno autem domni Heinrici tertii regis secundi imperatoris, ordinationis  eius XXIu, regni uero XIII, imperii quinto.

Actum Comphingin feliciter. Amen. Cuius rei testes sunt Hermannus Coloniensis archiepiscopus, Heinricus comes palatinus, Sico comes, Starchri comes, Gerardus, Berengerus, Gozwinus, Rutgerus, Embrico. Eppo, Winboldus, Ansfridus.



XXII. Diploma Heinrici III, pro Brunwillarensi monasterio.---De fundationis monasterii confirmatione per Hermannum Coloniensem archiepiscopum et Richezam reginam Polonie, deque iure aduocatorum. 
[MARTEN., Ampl. Collect. I, 430.]

In nomine sancte et indiuidue Trinitatis. HEINRICUS,  diuina fauente clementia, Romanorum imperator Augustus.

Notum esse uolumus presentibus et tuturis quod carissimus noster Hermannus, sancte Coloniensis Ecclesie uenerabilis ac pius archiepiscopus, nec non soror eiusdem domna Richeza, Polonie quondam regina, ad nostram accedentes presentiam, abbatiam in loco qui Brunwylre dicitur, a suis parentibus, domno Ernfrido scilicet comite Palatino et sua coniuge domna Mathilde primum fundatam; dehinc post decessum eorum ad ipsos iure hereditario deuolutam, ipsum etiam predium Brunwylre cum omnibus appendiciis suis, sicut ab ipsis deuote Deo sanctoque Nicolao traditum, ac pia dispensatione primum fuerat constitutum, sibi in ius hereditarium  legibus postularunt. Quibus in mea presentia placito indicto, legibus discussis, filii parentum hereditatem iustitia dictante per sententiam principum obtinuerunt. Qui mox timore et amore Dei commoniti, pro se suorumque parentum, fratrum ac sororum in gremio eiusdem ecclesie sepultorum, eterna memoria dictum predium Brunwilre cum omnibus appendiciis suis, et cum omni integritate, scilicet in agris, in pratis, aquis, pascuis, siluis Deo ac sancto Nicolao et fratribus ibidem Deo seruientibus perpetuo possidendum, secundum diffinitionem ac liberam parentum suorum traditionem pari deuotione contulerunt. Terminum etiam et bannum ipsius predii predicto monasterio, sicut eorum progenitores habuisse noscuntur designantes, a uia que dicitur Iacobs-wech,  usque ad uiam Hespath, rursumque a uia Hespath ad uiam-regiam, et a uia-regia per cursum riuuli qui dicitur uisbach usque trans fluuium qui dicitur Arnese, ita constituerunt, ut nullus ibidem aliquid iuris uel potestatis habeat, preter abbatem ipsius loci et uillicum eius quemcunque statuerit. Pro abundanti quoque cautela, beato Petro sancte Coloniensis Ecclesie summo patrono idem monasterium dictumque predium in proprietatem absque omni exceptione in manus Christiani Coloniensis aduocati rata ac perpetua donatione tradiderunt, quatenus idem locus ab omni presentium et futurorum, tam pontificum quam regum, seu imperatoris liber dominatu, letius tam pro nostra  quam pro illorum salute uacaret. uerum quia plerumque accidit seruos Dei aut perfidorum uiolentiis opprimi, iniuriis seu damnis fatigari, cauto deliberationis moderamine constituerunt, ut Coloniensis archiepiscopus de consilio ac uoluntate abbatis, dicte ecclesie aduocatum preficiat, dummodo abbas idoneum uelit; post quem qui secundus dicitur aduocatus nullo modo subrogetur. De seruitio etiam quod exhibendum erit huiusmodi aduocato sic ordinauerunt, scilicet ut tribus anni temporibus, quibus legitima placita obseruanda erunt, cum XX equis aduocatus in locum ueniat, et prima nocte qua uenerit sequentique die seruitium ei abbas tribuat, ut tantis sufficiat; dehinc mane scilicet tertia die prandium solummodo accipiat et recedat. Ipse quoque aduocatus  caueat, ne super statutum sibi seruitium superfluum aliquid exigat uel requirat. Si uero plures secum adduxerit, in abbatis erit arbitrio ipsis aliquid aut nichil dare. Familia quoque eiusdem Ecclesie obseruet placitum aduocati tribus anni temporibus, et non amplius. Quoties uero abbas uel suus uillicus apud Brunwilre, uel quolibet in loco infra terminos abbatie placitum habere uoluerit, quod uulgariter Buding dicitur; id sue sit potestatis, nichilque in tali placito aduocatus requirat, aut sibi uindicare presumat. Huius igitur constitutionis paginam, que ad instantiam supra memorati Coloniensis archiepiscopi, et sue sororis domine Richeze regine, in nostra primorumque regni presentia, iuste et rationabiliter ordinata est, ut rata et inconuulsa in perpetuum  permaneat, manu propria, ut subtus uidetur, corroborantes, nostri sigilli impressione iussimus insigniri: quam si quis infringere tentauerit, Dei omnipotentis sanctique Petri et omnium sanctorum incurrat iram, et ut uiolator nostre constitutionis perdat aduocatiam illam, sciatque se compositurum auri purissimi libras centum, nostre camere medietatem, archiepiscopo alteram medietatem.

Signum, etc., ut supra.



XXIII. Diploma Heinrici III pro S. Maximino.---Aduersus aduocatos, quorum iuri et priuilegiis limites ponit.
[MARTENE, Ampl. Collect. II, 432, ex ms. S. Maximini.]

 In nomine sancte et indiuidue Trinitatis. HEINRICUS, diuina fauente clementia, Romanorum imperator Augustus.

Si ecclesiis uel cenobiis diuino cultui mancipatis alicuius patrocinii uel defensionis solatium aduersus insolentiam perfidorum prebuerimus, diuinitus nos remunerari procul dubio credimus. Quapropter omnium sancte Dei Ecclesie fidelium, tam presentium quam futurorum comperiat sagacitas, qualiter nos ob remedium anime nostre et progenitorum nostrorum, interuentu etiam carissime contectalis nostre Agnetis imperatricis auguste, nostrique filii dilectissimi Heinrici Iu  regis, crebram et importunam querimoniam Theoderici abbatis cenobii S. Maximini benigne suscepimus, et coram fidelibus nostris diligenter  discussimus, de multis scilicet oppressionibus quas familia S. Maximini patiebatur a comitibus et aduocatis, adeo etiam ut uideretur destituta antiquis legibus, et non quasi regalis abbatie familia, sed ut propria aduocatorum ancilla esset in seruitutem redacta.

Unde nostrorum consilio amicorum precipiendo decreuimus, et coram legatis nostris Bertolto  scilicet comite de Strumburg, et Dragebodone ministro nostro, et aliis nuntiis nostris, et coram presenti abbate Theoderico, et comite Giselberto tunc temporis aduocato, maiores et antiquiores de familia Sancti Maximini conuocarentur, et sacramento constricti confirmarent, quibus legibus temporibus Heinrici ducis senioris et Heinrici ducis iunioris familia illa subiaceret, qualiter placita et iudicia fierent, ut ipsi et posteri eorum eodem iure eademque lege exinde perfruerentur. Electi sunt ergo qui hanc legem et iustitiam facerent inter abbatem et aduocatum, secundum iura priorum et antecessorum suorum, super reliquias sanctorum confirmarent, et postea Treuiri in presentia episcoporum Eberardi Treuirensis, Liutbaldi Moguntiacensis, Adalberonis  Mettensis, et Deoderici uirdunensis episcopi, et aliorum principum nostrorum iuxta petitionem predicti abbatis sacramento corroborarent. Confirmatum itaque est eorum sacramento, quia aduocatus familie illius, nisi ter in anno in abbatia placitare non debeat. Quidquid autem illis placitis quisque reus uaticauerit, arbitrio abbatis et suorum prepositorum et uillicorum secundum culpam et posse uniuscuiusque hominis cedat, et due partes abbati, tertia aduocato cedat. Et si aliquis forte culpam furti uel seditionis inciderit, et abbas ob rebellionem temeritatis aduocatum accerserit, ex eodem uadio abbati due partes, aduocato tertia proueniat: ita tamen si aduocatus a regia manu bannum suscepit, aliter in abbatia placitare non presumat.  Seruientes uero qui prebendarii et qui fratribus infra claustrum seruiunt, uel qui foris ad curtes dagescalci dicuntur, nulli aduocato neque  hunnoni subiaceant, sed tantum abbati eiusque prepositis quibuscunque culpis respondeant. Aduocatus qui bannum a regia manu suscepit, proxima die post festum S. Maximini super predia et mancipia eorum qui  scaramanni dicuntur, illa sola die, si ieiunium, uel celebre festum, aut Dominicus dies non fuerit, placitabit; sin autem ieiunus, prima sonante, placitum intrabit, et usque ad horam nonam illud tenebit, postea uero nullum diutius ibi stare cogere poterit; et quidquid ibi acquisierit, due partes abbatis, tertia eius erit nullumque alium post se ponere presumet qui uocetur  postaduocatus. Eadem uero die abbas ipsi aduocato seruitium dabit duos modios panis  , frizkingas Iu et unam amam uini. Si ecclesie homo interfectus fuerit, et abbas aut uillicus eius ab homicida wiregildum exigere poterit, totum sui iuris erit: sin autem aduocatum necesse fuerit accersire, tertia pars cedet ei potestatiua. Per abbatiam placitare hospitia uel seruitia a rusticis exigere, petitionibus  grauare, et pecora eorum aut palefridos tollere et redditus ab ipsis extorquere, tam comitibus quam aduocatis omnimodis imperiali auctoritate interdicimus. Et ut nostre preceptionis de his omnibus firma seruetur auctoritas, manu propria subterfirmauimus et sigilli nostri impressione insigniri iussimus.

Signum domni Heinrici, tertii Romanorum imperatoris Augusti.

Gebehardus  episcopus et cancellarius uice Wezelonis archiepiscopi et archicancellarii recognoui.



XXIu. Heinrici III regis, et II imperatoris, diploma, quo clerum uolaterranum a iure comitum eximit, et Ecclesie uolaterrane omnia illius iura ac priuilegia confirmat. 
[MURATORI, Antiq. Ital., III, 641.]


In nomine sancte et indiuidue Trinitatis. HEINRICUS, diuine pietatis ordinatione secundus Romanorum Augustus.

Ea conditione curam nostri officii nobis diuinitus commissam credimus, quatenus in cunctis negotiis diuini timoris zelum semper pre oculis habentes sic sollicitemur de mundani regni dispositione, ut ante Regem regum securi ueniamus in reddenda ratione. Quapropter cum omnium subiectorum nos oportet curam agere, ecclesiarum tamen precipue quarum salua incolumitate dum diuino cultui debitum  soluitur, Christiane religionis integritas conseruatur. Quocirca omnibus sancte Dei Ecclesie, nostrisque fidelibus, notum esse uolumus tam presentibus quam futuris, qualiter Wido, sancte uolterrensis Ecclesie episcopus, nostram clementiam adiit, super comitem reliquosque publici iuris ministros miserabilem querimoniam agens, quod sub occasione exigendi iuris, clericos et famulos Ecclesie, aliosque super terram Ecclesie stantes grauiter affligendo inquietant, et dignitatem sancte Ecclesie indecentissime inhonestant. Eius itaque miserabili querimonie aurem nostre pietatis adhibentes, de Ecclesie liberatione statuimus, ne perfidia iniquorum hominum ulterius eam sub qualibet occasione lacerandos permitteremus. Interuentu itaque Agnetis  nostre dilecte contectalis, et Opizonis nostri cancellarii, concedimus predicto episcopo, suisque successoribus clericos et famulos, aliosque super terram sue Ecclesie inhabitantes in sua potestate, ut liceat eum ante se causam agere, et per duellium qualibet legali sententia litem definire, omnium hominum remota contradictione. Preterea omnia que Adelmus bone memorie cum uxore sua per chartulam oblationis uolterrensi Ecclesie contulit, scilicet castellum de Pulliciano, cum monasterio Sancti Sepulcri, aliisque pertinentiis, et castellum de Monteacutulo, cum suis pertinentiis, et suam portionem  de Rocca de Cori, cum suis pertinentiis, et eam portionem quam predictus episcopus de castello de Montegabro acquisiuit, seu quidquid predicta ecclesia in castello de Casallia tenebat, et iudicatum quod Ugo Cunizonis filius predicte ecclesie fecit, et omnia que Deo annuente eadem ecclesia iuste et legaliter admodum acquireret, nostra preceptali auctoritate dicte ecclesie confirmando stabilimus, eo uidelicet ordine ut nullus dux, marchio, comes seu quelibet magna paruaque persona predictam ecclesiam uel episcopos per tempora Deo dante ibidem ordinatos de omnibus que supra leguntur, disuestire seu molestare presumat. Si quis igitur huius nostre donationis et confirmationis preceptum uiolare presumpserit, componat auri  optimi libras centum, medietatem camere nostre, et medietatem iam dicte ecclesie, suisque rectoribus. Quod ut uerius credatur, diligentiusque ab omnibus obseruetur, manu propria roborantes, sigillo nostro hoc preceptum insigniri iussimus.

Signum domni Heinrici secundi Romanorum imperatoris Augusti.

Opizo cancellarius uice Herimanni archiepiscopi et archicancellarii.

Actum Xu Kalendas Iulii, anno Dominice Incarnationis 1052, anno autem domni Heinrici tertii regis secundi imperatoris, ordinationis eius XXIu, imperii uI.

Actum Turengo, feliciter. Amen.


 Sequuntur signa notariorum qui descripserunt ex authentico.



XXu. Heinricus inter reges tertius, inter Augustos secundus, bona ac iura cuncta suo precepto confirmat Ecclesie uercellensi, eiusque episcopo Gregorio. 
[MURATORI, Antiq. Ital., uI, 319.]

In nomine sancte et indiuidue Trinitatis. HEINRICUS, diuina fauente clementia, Romanorum imperator Augustus.

Quia nullus extra Ecclesiam saluus potest fieri, consequens est ut unusquisque fideliter laborans in agro Dei sine intermissione incumbat incremento ecclesiastice rei. Certum est enim quia sicut exaltatur mater omnium uiuentium, ita crescunt merces  omnium sibi seruientium. Quapropter uniuersorum eiusdem fidelium, tam presentium quam futurorum nouerit caritas, quod nos ecclesiasticis profectibus incumbentes, ac dilectissime nostre coniugis imperatricis, seu karissimi nostri filii regis Heinrici precibus pietatis aures accommodantes, per presentis precepti stabile firmamentum sancte uercellensi Ecclesie confirmamus omnia bona quiete tenenda ac pacifice in eternum fruenda, que sancto Eusebio olim collata sunt a nostris predecessoribus regibus uel imperatoribus, seu quibuscunque fidelibus. Sed ut mentes fidelium plenius gaudeant, et predones  cautius se custodiant, uercellensem comitatum, et Sancte Agathe cum districto et telonio, ac uniuersa publica functione uel exactione, aut redhibitione confirmamus Eusebiane ecclesie. Burielam insuper cum omni sua integritate, id est uernade, Clauasa, Bedolium, Galienicum, Ponderianum, Muliariam, Andurnum, Cisidulam, Coracodio, in Monte, Cerisdianam, cum omni sua integritate, Sextegnum, Rouisindam, Monte Cutimali, Pedrorium, curtem quoque uercellensis ciuitatis cum omnibus ad eam pertinentibus, Carcuellam in Ondeuico, curtem Causanam, curtem Caualli, abbatiam Sancti Michelis de Laucedio, Firminianam, curtem Regiam, quam Hortum nominant, cum tota silua Mialda et Fulgitio, et cum omnibus curtis et uillis cum ualle  Eliui: Pontem etiam Notingum, quem Notingus episcopus quidem uercellensis Ecclesie mirabiliter super eum equitando legaliter recepit: Languscum, curtem de Antimiano cum omnibus suis pertinentiis, aquam de Sicida, aquam de Seruo, aquam de Hellero cum utrisque ripis a loco ubi nascuntur usque in Padum, aquam Padi cum utrisque ripis a Liomia usque ad plebem Mare, aquam de Duria cum utrisque ripis a Petra grossa usque in Padum: Consado, Matascum, Caudelle, Treuere, Cleuoli, Sulzatum, Silua salua, castellum Quirini, curtem Torcelli. Hec omnia uercellensis Ecclesia in eternum habeat, cum omnibus publicis districtis, intratis, teloneis . . . . . . communibus, uenationibus, portibus, molendinis, montibus et uallibus, alpibus, edificiis,  mancipiis utriusque sexus, aquis, uineis, capellis, pratis, pascuis, siluis, aquis aquarumque decursibus, cultis et incultis. Et insuper speciali edicto sancimus ut in omnibus supra nominatis terris nullus mortalium mercatum presumat insistere, aut districtum uel teloneum aut fodrum, seu aliquam publicam functionem ac redhibitionem exigere, neque piscationem aut uenationem exercere, nisi ad profectum uel ad proprium ius ipsius ecclesie. Quicunque ergo huic nostre confirmationi contraierit, nostre maiestatis reus erit. Insuper mille libras auri se compositurum nouerit, medietatem imperiali camere, et medietatem ecclesie cui molestiam intulerit. Quod ut firmius habeatur et diligentius ab omnibus obseruetur, hoc preceptum ex nostra iussione  factum, nostris manibus subter confirmauimus, et sigilli nostri impressione inferius insigniri iussimus, et Gregorio nostro fidelissimo, Deo dispensante, episcopo, Sancti Eusebii uicario, ad perpetuam pacem sue Ecclesie conseruandam contulimus.

Signum domni Heinrici tertii  regis inuictissimi.

Guntherius cancellarius uice Herimanni archicancellarii recognouit.

Data Xu Kalendas Decembris, indictione uII, anno Dominice Incarnationis millesimo quinquagesimo quarto, anno autem domni Heinrici tertii regis, secundi imperatoris, ordinationis eius XXuI, regni uero XuII, imperii uIII.

 Actum Maguntie, in Dei nomine feliciter. Amen.



XXuI. Heinricus III rex, imperator II, Arimannis Mantuanis iura ac immunitates confirmat. 
[MURATORI, Antiq. Ital. Iu, 15.]

In nomine sancte et indiuidue Trinitatis. HEINRICUS, diuina fauente clementia, Romanorum imperator Augustus.

Si petitionibus fidelium nostrorum iustis et rationabilibus annuimus, et necessitates iniustas, uiolentasque oppressiones secundum imperialis excellentie debitum subleuamus, a Deo omnium bonorum recompensatore, meritam retributionem feliciter  adepturos fore speramus. Quare omnium sancte Dei Ecclesie, nostrorumque fidelium tam futurorum quam presentium industria nouerit qualiter Mantuani ciues nostram adierunt clementiam, suas miserias et diuturnas oppressiones conquerentes. Nos uero magnis eorum necessitatibus compatientes, ob interuentum dilectissime coniugis nostre imperatricis Agnetis, et propter incrementum filii nostri karissimi, Heinrici uidelicet quarti regis, nostra imperiali auctoritate omnes superstitiosas exactiones et importunas uiolentias funditus deinceps illis abolendas, et radicitus exstirpandas, mo is omnibus decernimus et confirmamus. Statuentes etiam ut nulla magna paruaque persona predictos ciues, uidelicet eremannos, in Mantua ciuitate habitantes,  de suis personis, siue de illorum seruis et ancillis, uel de liberis hominibus, in eorum residentibus terra, uel de eremania, et communibus rebus, ad predictam ciuitatem pertinentibus, ex utraque parte fluminis Mincii sitis, siue de beneficiis, libellariis, precariis, seu etiam de omnibus eorum rebus mobilibus et immobilibus iuste conquisitis, et iuste conquerendis inquietare, molestare, disuestire sine legali iudicio presumat. Precipimus quoque ut liceat omnibus predictis ciuibus secure ire et redire ad mercata omnia siue per terram siue per aquam, quandocunque uoluerint, ita uidelicet ut non dent ripaticum nec teloneum in Rauenna, in Argenta, in Ferraria, in Summo Lacu, et eam consuetudinem bonam et iustam habeant, quam quelibet nostri  imperii ciuitas obtinet. Quicunque autem huius nostre concessionis et confirmationis uiolator exstiterit, centum libras auri optimi componat, medietatem nostre camere imperiali, et medietatem predictis ciuibus. Et ut hec nostre confirmationis auctoritas stabilis atque firma permaneat, hanc chartam inde conscriptam manu propria, ut infra uidetur, corroborantes, sigilli nostri impressione iussimus insigniri.

Signum domni Heinrici tertii regis inuictissimi Romanorum imperatoris Augusti.

Guntherius cancellarius uice Herimanni archicancellarii recognouit.

Dat. III Nonas Nouembris anno Dominice locarnationis  1055, indictione uIII, anno autem domni Heinrici tertii regis, imperatoris autem secundi, ordinationis eius XXuII, regni quidem XuII, imperii uero IX.

Actum Guaresalle [leg. Guarstalle] in Dei nomine feliciter. Amen.



XXuII. Heinricus rex III, imperator II, canonicis Ecclesie Cremonensis omnia illorum bona confirmat. 
[MURATORI, Antiq. Ital. II, 75.]

In nomine sancte et indiuidue Trinitatis. HEINRICUS, diuina fauente clementia, Romanorum imperator Augustus.

Si illis qui ad loca sacra destinati diuinis officiis  inseruiunt, nostre imperialis munificentie beniuolentiam in suis petitionibus clementer ac benigne demonstramus, a Deo omnium rerum inspectore meritam et condignam retributionem nos recipere speramus. Unde omnium sancte Dei Ecclesie nostrorumque fidelium, tam futurorum quam presentium, diligens industria nouerit qualiter pro remedio anime nostre, et ob interuentum coniugis nostre dilectissime imperatricis Agnetis, nec non propter incrementum filii nostri karissimi Heinrici quarti uidelicet regis, canonicorum sancte Cremonensis ecclesie in honorem beatissime Dei Genitricis Marie constructe necessitatibus prouidentes illis confirmamus, ac nostra imperiali auctoritate corroboramus terras suas, quas prefate canonice presules eidem  ecclesie ui et iniuste tulerant, uidelicet Butaningum, Castrumuetus, Insulam, Raduldiscum, Casanouam, Butalianum, Fontanellam, capellam Sancti Saluatoris cum suis pertinentiis, nec non et ceteras terras quas canonici predicti nunc uel in futuro iuste ac legaliter detinere uidentur, cum districtu, cum porcis et ueruecibus, cum operibus, et omnibus scufiis. Preterea sancimus atque precipimus ut nullus episcopus, comes, procurator aut decanus de ipsa canonica fodrum aut aliquam dationem illis tollere, aut aliquomodo sine legali iudicio molestare uel disuestire presumat. Si quis uero contra huius nostre confirmationis auctoritatem temerarius uiolator exstiterit, centum libras auri optimi componat, medietatem camere nostre imperiali,  et medietatem predictis canonicis. Quod ut uerius credatur, diligentiusque ab omnibus obseruetur, hanc chartam inde conscriptam manu propria subter corroborantes, sigilli nostri impressione iussimus insigniri.

Signum domni Heinrici tertii regis inuictissimi, secundi Romanorum imperatoris Augusti.

Guntherius cancellarius uice Herimanni archicancellarii recognouit.

Data Idus Octobris, anno Dominice Incarnationis 1055, indictione uIII, anno autem domni Heinrici tertii regis, imperatoris autem secundi, ordinationis eius XXuII, regni quidem XuII, imperii uero IX.

Actum Mantue in Dei nomine feliciter. Amen.



XXuIII. Henrici III, Germanie ac Italie regis, et imperatoris II, priuilegium concessum Ferrariensi populo. 
[MURATORI, Antiq. Ital. u, 753.]


In nomine sancte et indiuidue Trinitatis. HEINRICUS, diuina fauente clementia, Romanorum imperator Augustus

Nouerint omnes sancte Dei Ecclesie, nostrique fideles, tam futuri quam presentes, qualiter pro remedio anime nostre, et ob interuentum coniugis nostre imperatricis Agnetis, et propter interuentum dilectissimi filii nostri Henrici quarti regis, uniuerso populo Ferrariensi nobis supplicanti pro fideli ac deuoto eorum seruitio omnes curtenses a datione in  placito, que Tertie dicuntur, tutos esse permittimus, uillanos etiam infra totam ciuitatem Ferrarie, uel ubicunque in eorum terra habitant, ad publicum placitum non uenire, sed dominis eis pro illis respondere concedimus: Naues suas et caballos ad P. officium persoluere non cogantur, nisi cum nos in regnum Italicum ueniremus, uel noster missus. Preterea si quis ad placitum uocatur, et debitum suum sponte confitetur, a pena Tertiarum solutus sit. Similiter etiam et uiduas a Tertiis in placito soluimus. Bannus autem illorum secundum antiquum modum centum et octo denarii sit. Ripaticum non dent, nisi Papie, duodecim denarios eiusdem monete. Cremone autem si forte quisquam negotiatorum moratus fuerit, et alibi aliquod negotium de  sale fecerit, duo oralia persoluat. De piscibus pro unaquaque uegete duos denarios Mediolanenses tribuat. Rauenne duos monete uenetie. uenetie uero duodecim eiusdem monete. Et preter hec prenominata loca omnem mercatum Italicum absque qualibet exactione secure frequentent. Secundum etiam quod lex iubet, in placito inducie illis concedantur, nisi cum nos aut noster missus in regnum Italicum uenerimus. Generale placitum in anno bis custodiant, et hoc soluendo modo tribus diebus et unaquaque die tres porcos centumque panes, unam libram piperis, et alteram zinamomi, tresque sextarios mellis; hisque tribus diebus tantummodo unam uegetem uini: quarta uero die  unum uerrem ac quinquaginta panes placitanti tribuant. Fotrum autem nobis aut nostro misso ad Italiam uenienti plenissime persoluant; hec enim omnia, que prescripta, nec non concessa sunt, illa exceptione stabilimus et confirmamus ad cetera tempora; nisi cum nos aut noster missus in regno Italico steterimus. Si quis autem huius nostre concessionis et confirmationis uiolator exstiterit, centum libras auri optimi componat, medictatem camere nostre, et medietatem predicto Ferrariensi populo. Et ut hec nostre confirmationis auctoritas stabilis ac firma permaneat, hanc chartam inde conscriptam manu propria, ut infra uidetur, corroborantes, sigilli nostri impressione iussimus insigniri.

 Signum domni Heinrici tertii regis inuictissimi, secundi Romanorum imperatoris.

Gunterius cancellarius uice Herimani archicancellarii recognouit

Data uIII Kalendas Septembris, anno Dominice Incarnationis 1055, indictione uIII, anno autem domni Heinrici tertii regis, imperatoris autem secundi, ordinationis eius XXuII, regni quidem XuII, imperii uero IX.

Actum ad Pontem in Dei nomine feliciter. Amen.



XXIX: Preceptum domni Heinrici III imperatoris Augusti pro monasterio Prumiensi.---Confirmat ipsius priuilegia et possessiones. 
[MARTEN. Ampl. Collect. III, 443, ex chartario Prumiensi.]


In nomine sancte et indiuidue Trinitatis. HEINRICUS, diuina fauente clementia, rex.

Si erga loca diuinis cultibus mancipata curam et diligentiam adhibemus, parentum ac decessorum nostrorum instituta non solum firmamus, uerumetiam augmentare satag mus, id nobis in eterne remunerationis retributione profuturum ueraciter confidimus. Quapropter omnibus sancte Dei Ecclesie nostrisque fidelibus, presentibus uidelicet atque futuris, cognitum esse uolumus quoniam inclytus ac uenerabilis Robertus abbas Prumiensis monasterii,  quod diue memorie Pippinus quondam rex Francorum suggestu et consensu Bertrade Auguste coniugis sue, in honore Domini nostri Iesu Christi eiusque sanctissime Genetricis Marie, in iuris sui proprietate a fundamentis construxit, una cum collegio monachorum sub eo regulariter degentium, adiit serenitatis nostre clementiam, deprecans ut monumenta et auctoritates augustorum ab ipso, scilicet Pippino et infra, que super tenore ac statu prefati monasterii suis preceptis et edictis roborarunt, eadem nos innouare et regali auctoritate firmare denuo dignaremur. Quorum petitionibus libentissime annuentes, prepositique sui constantiam in diuinis excubiis indefessam fore cognoscentes, decreuimus  ita fieri, et iussimus hoc presens muniminis nostri conscribi preceptum, per quod cognoscant omnes Dei fideles et nostri tam futuri quam presentes, quoniam quidquid de statu predicti loci cunctorumque ad illum pertinentium, uniuersi decessores nostri serenissimi Augusti utiliter perfecteque sanxerunt, id pro remedio nostri patris Heinrici secundi Romanorum imperatoris Augusti, nec non ob interuentum nostre carissime matris, scilicet Agnetis imperatricis Auguste, inconuulsum ac stabile modis omnibus cunctas per successiones manere decernimus. Igitur secundum preceptum et edictum preclarissimi prefati regis Pippini, omniumque successorum eius augustorum auctoritate, priuilegium sit monachis predicti cenobii eligendi  sibi abbatem more solito de ipsa congregatione, nec aliunde recipiendi rectorem ui uel potestate alicuius persone; sed in eadem electione uigeat cum nostro consensu atque consilio seniorum de ipsa congregatione sapientiorum probitas ac humilis suggestio. uolumus preterea, sicque decernimus, ut res, uille, celle, atque possessiones, in quibuscunque site sint prouinciis, et prefato subdite debent seruire loco, sub defensione nostre tuitionis atque mundiburdo ab omni exactione ac discussione cuiuspiam immunes et intacte semper consistant. Nullus in eis comes siue aliqua iudiciaria potestas, eorumque aliquis qui rempublicam administrare debent, locum habeat tenendi audientiam uel placitum, ab eis exigendi freda, parafredos, coniectos, uehiculos, alicuiusmodi  requirendi bannum uel heribannum tam a seruientibus et colonis, qui per eadem passim resident territoria, quam etiam a liberis et de hisdem beneficia habentibus, quia sic censuit de eis Carolus Pippini filius imperator maximus, omnesque post eum usque ad hec tempora reges et augusti. Et ut abbas suos aduocatos habeat licentiam statuendi, sine regis presentia, in cuiuscunque comitis mallum uoluerit. Quidquid uero ius fisci de supradictis rebus ad regios usus ministrorumque eius exigere poterit, ad luminaria eiusdem ecclesie, ac recreationes indigentium, sicut ab eis est concessum, et in sempiternum concedimus. De teloneis quoque cunctis etiam occasionibus, exactionibus, quemadmodum constat prefinitum a supradictis  regibus, precipiendo decernimus, ne quis exigere presumat ab eorum ministris et missis, qui ob diuersas causas ac necessitates discurrunt per diuersa loca, sed neque ab ullo de tota familia S. Saluatoris in nullo mercato regni nostri, portuque nauali, uel naulus uel teloneus requiratur, sintque semper et ubique ab huiusmodi exactoribus et exactione immunes et securi, quocunque locorum ditionis nostre potuerint peruenire. Placuit etiam illud interserere, ut si aliquid minus reperitur de imperialibus edictis, regalibusque preceptis, uel instrumentis chartarum, per que loco supradicto et nobilium filiis res uel predia legaliter sint collata, quod tum crematione incendii facti per irruptionem  paganorum, seu aliqua negligentia, uel nimia uetustate deperisse probatur; nullus contra locum illum eiusque priuilegia aliquas repetitiones uel occasiones propter huiusmodi rem mouere deinceps presumat; sed quodcunque illi loco secundum legem a quocunque collatum est, hactenus sine repetitione possedit, iugiter absque contradictione alicuius possideat, et si aliqua exinde per prauitatem prauorum hominum sunt educta siue subtracta, repetendi ea liberam habeat facultatem. Inter hec liberales quoque donationes, quas decessores nostri reges loco eidem contulerunt, reperitur hoc ab eis esse concessum, quatenus si rectores eius utile iudicauerint, mercatum statuant in quocunque potestatis sue loco uoluerint, propriique numismatis  percussuram, monetam uidelicet faciendi ibidem, ex regia haberent auctoritate licentiam. Quod et nos, si sic abbas necessarium duxerit, libenter annuimus, et auctoritate nostra roboramus, sitque locus ille preclarissimus sub tutamine, et emunitate nostre defensionis, sicuti fuisse probatur sub omnium qui ante nos fuerunt regum tuitione. Et quia rex celestis eiusdem loci peculiariter non dedignatur esse possessor, cum totus eius sit orbis ipsiusque plenitudo, rex terrenus in quantum ualet, ad uicem huius infatigabilis studeat esse defensor, quatenus milites Christi inibi degentes pro nobis cunctisque ad nos pertinentibus, atque regni nostri  statu, cuncta etiam in toto orbe diffusa Ecclesia, continuas  preces debitasque Deo laudes die nocteque persoluere alacriter certent. Et ut hec liberalitatis nostre institutio firmiorem in Dei nomine per omnia futura tempora obtineat stabilitatem, manu nostra subtus eam firmauimus, sigillique nostri impressione iussimus insigniri.

Signum domni Heinrici quarti regis.

Winiterius cancellarius uice Luitboldi archicancellarii, archiepiscopi recognoui.

Data nonas Decembris, anno Dominice Incarnationis 1056, indictione IX, anno autem domni Heinrici Iu regis ordinat. III, regni. I.

Actum Colonie in Dei nomine feliciter. Amen.



HEINRICUS Iu. IMP. HUIUS NOMINIS INTER REGES QUARTUS, INTER AUGUSTOS TERTIUS 





HEINRICI Iu. IMP. CONSTITUTIONES




I. CONuENTUS OPPENHEIMENSIS  . 



Promisso Heinrici regis, quam fecit Hildebrando pape, qui et Gregorius.

Consilio fidelium nostrorum admonitus, sedi apostolice et tibi Gregorio pape debitam in omnibus seruare obedientiam promitto [1 1Kb] , et quecunque eiusdem sedis uel tui honoris imminuto per nos orta uidetur, deuota satisfactione emendare curabo. Quia uero grauiora quedam de nobis iactantur, que in eamdem sedem et tuam reuerentiam statuerim, ea congruo tempore [2 1Kb] uel innocentie suffragio, uel opitulante Deo, expurgabo, uel tum demum pro his competentem penitentiam libenter amplectar. Condecet autem et sanctitatem tuam, ea que de te uulgata scandalum ecclesie pariunt, non dissimulare, sed remoto a publica conscientia et hoc scrupulo, uniuersalem tam ecclesie quam regni tranquillitatem per tuam sapientiam stabiliri.



Edictum generate.

H. Dei gratia rex, archiepiscopis, episcopis, marchionibus,  comitibus, et cuiuscunque dignitatis ordini,  bone sue uoluntatis gloriosam dignationem. Quia mansuetudini nostre contra sedem apostolicam eiusque uenerandum presulem domnum Gregorium papam ab aliquibus subreptum esse fidelium nostrorum suggestione recognouimus, placuit nobis priorem sententiam salubri consilio mutare, et more antecessorum progenitorumque nostrorum eidem sacrosancte sedi et qui ei preesse dignoscitur, domno Gregorio pape, per omnia debitam seruare obedientiam, et si quid in eum grauius presumptum est, competenti satisfactione componere. uolumus autem, ut et uos serenitatis nostre exemplo admoniti, solemnem beato Petro eiusque uicario satisfactionem exhibere non dubitetis [3 1Kb] , et quicunque eius banno se astrictos intelligunt, ab ipso uidelicet domno papa Gregorio solemniter absolui elaborent.



II. CONuENTUS TRICINENSIS  .



In concilio Heinrici imperatoris III.

Quoniam sanctam Dei ecclesiam a paganorum persecutionibus, Deo iuuante, cessisse cognoscimus,  nimis dolendum est, eamdem horum qui Christiano censentur nomine attenuari oppugnationibus. Res itaque ecclesiarum antecessorum nostrorum opera opulentissime congestas, eorumdemque solertia integerrime conseruatas, iam nunc iniquorum nostrorum hominum opera fraude et astucia attenuatas, fore omnino conspicimus dissipatas. Ad deuastationes itaque ecclesiarum utuntur libellariis extra legem scriptis, precariis, commutationibus, in detrimento rerum ecclesiasticarum factis. Quorum ut cesset insolens impetus, decreuit sancta synodus cui interfuit tertius rex Heinricus: De [4 1Kb] rebus ecclesiarum libellaria penitus nulla fieri, iussum est antiquitus, et nos id ipsum sub anathemate interdicimus. De heresi simoniaca; que quoniam increuit  inepta, sancta decreuit [5 1Kb] synodus, nullum episcopum aut ecclesiarum consecrationem aut clericatus uel ordinem aut diaconatum, aut [6 1Kb] presbyteratum, aut commendationes altarium, aut traditiones ecclesiarum, aut abbatias, aut preposituras uendere; quisquis conduxerit aut uendiderit, anathema sit. Fiat.



De precepto et firma fidelitate Heinrici regis contra depredatores ac scachatores regni eius.

Ab hac hora in antea adiuuabo Heinricum regem qui nunc regnat in Italia, et nuntios eius, et comites quos ipse ad hoc elegerit ad iustitiam et legem faciendam, dependens secundum rectum iudicium et de ceteris rebus quas facere lex prohibet; de beneficiis autem secundum rectum iudicium comparium.  Furtum, schacum, uel rapinam, aut predam, me sciente uel mea sponte non faciam ultra sex solidos in anno. Incendium, uel saltum ad castella et ad domos, non faciam. Si forte euenerit ut faciam, infra unum mensem idipsum si potero reddam; si uero idipsum reddere non potero, secundum hoc quod ualuerit restituam, si accipere uoluerit is cui damnum illatum fuerit. Si per meam culpam inemendatum remanserit infra unum mensem, iuxta quod lex precipit emendabo, si legaliter inuitatus fuero. Hos uero homines qui hoc iuramento facere noluerint, aut factum uiolauerint [7 1Kb] , Heinricum regem, aut suum certum nuntium aut episcopum aut comitem qui me ad hoc inuitauerit per rectam fidem adiuuabo deuastare, secundum preceptum regis  aut sui certi nuntii. De me ipso quidem unicuique secundum rectum iudicium iustitiam faciam de ipsis rebus que ad legem pertinent; de beneficiis uero secundum rectum iudicium comparium, si per legem  admonitus fuero. Hec omnia per decem annos obseruabo, excepto si in expeditione aut in hostem iero per preceptum regis, uel super inimicum ipsius, aut super illum qui hoc iurare noluerit aut factum uiolauerit, salua fidelitate et precepto Heinrici regis.



III. CONuENTUS MOGUNTINUS. 



Littere imperatoris quibus principes ad conuentum inuitat.

Heinricus Dei gratia Romanorum imperator augustus R. [8 1Kb] Babenbergensi ecclesie episcopo gratiam et omne bonum. Notum est tibi, quanto periculo  tota fluctuat ecclesia, quantus error in omni surgit Saxonia, quantaque desolatione nobilis illa Metensis penitus destruitur ecclesia, et non solum ibi, sed et in diuersis partibus ecclesia nostri diuiditur imperii. Igitur consilio nostrorum fidelium statuimus fieri Moguntie colloquium in dominico die ante proximum sancti Andree festum. Huic colloquio omnes regni principes nostri fideles intersint [9 1Kb] , et preterea omnes, quorum nobis utilis declaratur aut fides aut consilii prouidentia. Ad quod uenire te quam intime rogamus, quia nullatenus tam ardua negotia regni et diuisio ecclesie coadunari poterit, sine tua maxima sapientia et consilio egregio et fide, que hactenus nobis frequenter in necessitatibus et huiusmodi controuersiis regni, prout nos  uoluimus et res exegerat, presto fuit. Ad quod colloquium omnes Saxones nostri fideles uenient, rogantes summopere, nos in Saxoniam uenire, et hos nouos errores componere. Metenses autem e contrario Metim clamant nos transire, quatenus illic tandem pax et securitas reddatur ecclesie. Nos quoque, inuitante archiepiscopo, Colonie natiuitatem Domini celebraturi sumus, et idcirco statuimus, hoc colloquium ante fieri, ut huiusmodi dissensiones regni prius componeremus, quam nos in remotiora transiremus loca. Sed idcirco predictam expeditionem distulimus, quatenus communi omnium nostrorum consilio, que nobis agenda sint, considerentur. Ergo rogamus te per eam, qua compater nobis effectus es, dilectionem, ne te corporis egritudo uel  quelibet alia res impediat, quin ad prefatum colloquium tempore statuto uenias, et ibi iuxta magnam sapientiam et solitam fidem tuam de nostra et regni utilitate, que necessaria sunt, nobiscum disponas.



Iu. SYNODUS MOGUNTINA  . 



[1Kb] Constitutio pacis Dei in synodo Coloniensi, a. 1803, d. 20 aprilis promulgata.


SIGIWINUS sancte Coloniensis ecclesie solo nomine episcopus, FRITHERICO confratri et cepiscopo  , uoluntariam tam deuotissimi oraminis quam seruiminis sui exhibitionem.

Cum nostris temporibus ultra modum tribulationibus uariisque angustiis sancta ecclesia in suis membris affligeretur, adeo ut tranquillitas et pax ex integro desperaretur, compatiendo tot pressuris totque periculis, subuenire illi, Deo propitiante, tractauimus; et hoc tandem illi remedium consilio nostrorum fidelium prouidimus, ut pacem quam peccatis nostris exigentibus continuare non potuimus, intermissis saltem diebus quantum nostri iuris fuit aliquatenus  recuperaremus. Fecimus enim hoc et profecimus. Conuocatis igitur parrochianis nostris ad legitime condictum concilium, quod Colonie in sancti Petri matrice ecclesia anno Dominice Incarnationis 1083, indictione 6, 12 Kalend. Maii habitum est, ordinatis aliis, quod de his facere disposuimus, in publico recitari fecimus. Quod postquam ab omnibus aliquamdiu diuerso modo tractatum est et retractatum, Deo mediante in unum tandem conuentum, est, et tam clero quam populo pari uoto consentientibus, quo modo et quibus per annum spaciis obseruari debeat edocuimus. uidelicet ut a primo die aduentus Domini usque ad exactum epyphanie, et ab intrante septuagesima usque in octauas pentecostes, et per totam illam diem, et per annum omni die  dominica feriaque sexta, et in sabbato, addita quatuor temporum feria, omniumque apostolorum uigilia cum die subsecuta, insuper indifferenter omni die canonice ad ieiunandum uel feriandum statuta uel statuenda, hoc pacis decretum teneatur; ut itinerantibus domique manentibus securitatis et quietis tutissima sit traditio, ut cedes et incendia, predas et assultus nemo faciat, nemo fuste et gladio aut aliquo armorum genere quemquam ledat, et ut nemo quauis culpa faicosus ab aduentu Domini usque in octauas epiphanie et a septuagesima usque in octauas pentecostes tollere presumat arma, scutum, gladium, aut lanceam, uel cuiuscumque prorsus armature  sarcinam. In reliquis uero diebus, id est in dominicis et 6 feriis, omnique apostolorum uigilia cum die subsecuta, et omni die ad ieiunandum uel feriandum statuta uel statuenda, arma illis ferre licebit, ea tamen conditione ut nulli quolibet modo lesionem inferant. Si necesse fuerit alicui intra spacium condite pacis, id est ab aduentu Domini usque ad octauas epiphanie et a septuagesima usque in octauas pentecostes, exire de nostro episcopatu in alium quo ista pax non tenetur, arma ferat, ita tamen ne alicui noceat, nisi si inpugnetur ut se defendat. Reuersus autem in episcopatum nostrum, statim arma deponat. Si contigerit ut debeat obsideri castellum aliquod, per dies qui infra pacem comprehensi sunt ab impugnatione cessent, nisi ab obsessis impugnentur,  et repugnare cogantur. Et ne hec pacis statuta traditio a quauis persona temere et impune uioletur, huiusmodi uiolatoribus in commune ab omnibus est dictata sententia. Si liber uel nobilis eam uiolauerit, id est homicidium fecerit aut aliquem uulnerauerit, uel quolibet alio modo defectauerit, absque omni sumptuum aut amicorum interuentione a finibus confinium suorum expellatur, totumque predium eius heredes sui tollant, et si beneficium habuit, dominus ad quem pertinet illud recipiat. Si uero heredes aliquod illi, postquam expulsus fuerit, sustentaculum uel solatium impendisse inuenti fuerint et conuicti, predium illis auferatur et regie ditioni mancipetur. Quod si se purgare de obiectis uoluerint, cum duodecim qui eque nobiles uel eque liberi fuerint  iurent. Si seruus occiderit hominem, decolletur. Si uulnerauerit, manu puniatur. Si alio modo uel pugno siue fuste uel lapide percutiendo defectauerit, detondeatur et excorietur. Si autem cui imputabitur se innocentem probare uoluerit, iudicio aque frigide se expurget, ita tamen ut ipse et nullus alius pro eo in aquam mittatur. Si autem timens uindictam que in eum dictata est aufugerit, perpetue excommunicationi subiacebit, et in quocumque loco auditus fuerit, mittantur illuc littere, per quas denuncietur omnibus quod excommunicatus est, et quod cum eo communicare nulli licitum est. Non debet truncatio manuum in pueris fieri qui nondum duodecim annorum etatem impleuerint, sed in illis qui ab etate id est a duodecim annis ad maiorem peruenerunt.  Pueri tamen si pugnauerint, uerberibus castigentur, et a pugnando deterreantur. Non ledit pacem si quis delinquentem seruum suum, uel discipulum uel quolibet modo sibi subditum scopis uel fustibus cedi iusserit. Excipitur etiam ab hac pacis constitutione, si domnus rex publice expeditionem fieri iusserit, propter appetendos regni inimicos, uel concilium sibi habere placuerit propter diiudicandos iusticie aduersarios. Non uiolatur pax, si interim dux uel alii comites, uel aduocati, uel qui uice illorum funguntur, placita habuerint, et secundum quod lex  habet in fures, et predones, et alios nocentes iudidicia exercuerint. Securitatis gratia omnibus precipue faicosis huius dominice pacis statuta traditio est, sed non ut post expletam pacem rapere et predari per uillas et per domos audeant, quia que in illos antequam ista pax statueretur lex et sententia dictata est legitime tenebitur, ut ab iniquitate prohibeantur, quia predatores et grassatores ab hac diuina et ab omni prorsus pace excipiuntur. Si quis huic pie institutioni contraire nititur, ut nec pacem cum aliis Deo promittere nec etiam obseruare uoluerit, missam illi nullus presbiterorum in nostro episcopatu cantare presumat, et nullam salutis curam impendat, et si infirmatur, nullus eum Christianorum uisitare audeat, et uiatico etiam in fine,  si non resipiscit, careat. Summa uero Deo promisse pacis, et communiter collaudate, ista erit, ut solummodo non nostris temporibus, sed in perpetuum apud posteros nostros obseruetur, quia si quis eam irritare, uel destruere, aut uiolare presumpserit, siue hoc tempore seu qui post multos annos circa finem seculi nasciturus erit, a nobis inrecuperabiliter excommunicatus est. Non magis in comitum, aut tribunorum, uel potentum, quam in totius communiter populi potestate et arbitrio constabit, ut uindictas  superius dictatas uiolatoribus sancte pacis inferant; et hoc diligentissime caueant, ne in puniendis amiciciam, uel odium, uel aliud quod iustitie contrarium sit exerceant, ne si abscondi possunt delicta aliquorum abscondant, sed potius in publicum deferant. Nullus pro redimendis qui in culpa deprehensi fuerint pecuniam accipiat, nec fauore quopiam culpabiles adiuuare contendat, quia qui fecerit, intolerabile anime sue iudicium incurrit, ac per omnes fideles meminisse oportet non homini sed solo Deo hanc pacem promissam fuisse, et tanto tenacius firmiusque obseruandam esse. Quocirca uniuersos obsecramus in Christo ut ista pacis necessaria taxatio inuiolabiliter custodiatur, ut si quis eam deinceps uiolare presumpserit, omnino a sancte ecclesie filiis sequestretur, et banno excommunicationis inrecuperabilis et anathemate mansure perditionis dampnetur. In ecclesiis uero et ecclesiarum cimeteriis honor et reuerentia Deo prebeatur, ut si illuc confugerit raptor, uel fur, minime interficiatur, uel capiatur, sed tam diu inibi obsideatur, donec fame urgente ad deditionem cogatur. Si aliqua persona reo arma, uictum, uel fugam moliri presumpserit, equalem penam sicut reus sustinebit. Clericos uero et omnes sub hoc ordine uitam degentes, banno nostro interdicimus laicali uindicta puniri, sed manifesto crimine deprehensi, episcopo ipsorum presententur. Unde laici decollentur, inde clerici degradentur; unde laici detruncentur, inde clerici ab officiis suspendantur; et cum consensu laicorum crebris ieiuniis et uerberibus usque ad satisfactionem affligantur.



Henrici Iu imperatoris constitutio pacis Dei in synodo Moguntina a. 1805 promulgata.


Cum nostris temporibus ultra modum tribulationibus sancta Ecclesia affligeretur, compatiendo tot pressuris totque periculis, subuenire illi, Deo propitiante, tractauimus, ut pacem quam peccatis nostris exigentibus continuare non potuimus, intermissis saltem diebus aliquatenus confirmaremus. Anno dominice incarnationis 1085, indictione 8, Deo mediante tam clero quam populo pari consentientibus uoto, constitutum est, ut a primo die aduentus Domini usque ad exactum diem epiphanie, et ab intrante septuagesima usque in octauas pentecostes et per totam illam diem, omnique feria quinta, sexta, sabbato, dominica die, usque ad ortum solis secunde  ferie, addita feria [10 1Kb] quatuor temporum, omnique apostolorum uigilia cum die sequenti, insuper omni die canonice ad ieiunandum uel feriandum statuta uel statuenda, hoc pacis decretum teneatur, quatenus iterantium domique manentium securitatis sit tutissima traditio, ut cedes et incendia, predas et assultus nemo faciat, nemo fuste aut gladio aut aliquo armorum genere quemquam ledat, et nemo quamuis culpa faicosus ab aduentu Domini usque in octauas epiphanie, et a septuagesima usque in octauas pentecostes tollere arma presumat, scutum, uel gladium uel lanceam uel cuiuscunque prorsus armature sarcinam. Similiter in reliquis diebus, idem dominicis quinta et sexta feria, sabbato omnique uigilia apostolorum cum die subsequenti, et omni  die ad ieiunandum siue feriandum canonice statuta uel statuenda, non licet arma ferre nisi longe euntibus, ea tamen conditione ut nulli quolibet modo lesionem inferat. Si necesse fuerit alicui infra spacium condicte pacis in alium locum quo pax ista non obseruetur ire, arma ferat, ita tamen ne alicui noceat, nisi impugnetur, ut se defendat, reuersus autem iterum arma deponat. Si contigerit ut castellum obsideatur, per dies qui infra pacem comprehensi sunt ab impugnatione cessent, nisi ab obsessis impugnentur [11 1Kb] et repugnare cogantur.

Et ne hec pacis statuta traditio a quauis persona inpune uioletur, ab omnibus dicta est sententia. Si  liber uel nobilis eam uiolauerit, idem si homicidium fecerit aut aliquem uulnerauerit, aut alio quolibet modo defectauerit, absque [12 1Kb] omni sumptuum aut amicorum interuentione finibus confinium suorum expellatur, totumque predium eius heredes sui tollant, et si beneficium habuerit, dominus ad quem pertinet illud accipiat. Si uero heredes sui aliquid illi, postquam expulsus fuerit, subsidium et sustentaculum impendisse inuenti fuerint et conuicti, predium illis auferatur, et regie dignitati mancipetur. Quod si se de obiectis purgare uoluerit, cum 12, qui eque nobiles, ac liberi, fuerint iuret [13 1Kb] . Si seruus occiderit hominem, decolletur; si uulnerauerit, manu dextra truncetur; si alio modo uel pugno uel lapide siue fuste uel quolibet modo percutiendo defectauerit,  uerberetur et decapilletur. Si autem cui imputatur se innocentem probare uoluerit, iudicio aque frigide se expurget, ita tamen ut ipse et nemo alius pro eo in aquam mittatur. Si autem timens iudicium quod in eum dictatum est aufugerit, perpetue excommunicationi subiaceat, et in quocunque loco auditus fuerit, mittantur illuc litere, quibus denunti tur illum excommunicatum esse et quod cum eo nulli communicare liceat. Non debet truncatio manuum in pueris fieri qui nondum etatem duodecim annorum impleuerint; si qui hanc transgressi sunt, pueri, tantum uerberibus castigentur. Non infringit pacem, si quis delinquentem seruum uel discipulum uel quolibet modo sibi subiectum scopis uel fustibus cedi iusserit. Excipitur etiam ab hac pacis constitutione,  si dominus imperator publice expeditionem fieri iusserit propter appentendos regni inimicos, uel concilium sibi habere placuerit, propter diiudicandos iusticie aduersarios. Non uiolatur pax, si interim dux aut alii comites uel aduocati uel qui uicem illorum funguntur placita habuerint, et secundum quod lex habet in fures et predones et alios nocentes iudicia exercuerint. Securitatis gratia omnibus precipue faicosis huius dominice pacis statuta est tradicio, sed non ut post expletam pacem rapere et predari per uillas et per domos audeant, quia que in illos antequam ista pax statueretur lex et sententia dictata est diligentissime tenebitur, ut ab iniquitate proibeantur, quia predatores et grassatores ab hac  diuina pace et ab omni prorsus excipiuntur. Si quis huic pie constitutioni contraire nititur, ut nec pacem Deo promittere nec etiam obseruare uoluerit, missam illi nullus presbiterorum cantare presumat, et nullam salutis curam inpendat; si infirmetur nullus Christianorum eum uisitare presumat, et uiatico etiam in fine, nisi resipiscat, careat. Si quis autem illam siue in presenti tempore siue in perpetuum apud posteros nostros uiolare presumpserit, a nobis inrecuperabiliter excommunicatus est. Non magis in comitum uel tribunorum siue quorumlibet potentum quam in totius populi communiter potestate  constare sanximus, ut uindictas supra memoratas, uiolatoribus sancte pacis inferant; et hoc diligentissime caueant, ne in puniendo amiciciam uel odium, uel aliud quod iustitie contrarium sit exerceant, ne delicta aliquorum abscondant sed potius in publicum proferant. Nullus pro redimendis qui in culpa deprehensi fuerant pecuniam accipiat. Mercatores in itinere quo negotiantur, rustici dum rusticali operi, arando, fodiendo, metendo, et aliis huiusmodi operam dant, omni die pacem habeant. Mulieres autem et omnes sacris ordinibus adtitulati perpetua pace fruantur; in ecclesiis uero et ecclesiarum cimiteriis honor et reuerentia Deo prebeatur, ut si illuc confugerit raptor uel fur, minime capiatur, sed tamdiu ibi obsideatur, donec fame cogente ad deditionem  cogatur. Si aliquis defensionem reo, arma, uictum, uel fugam moliri presumpserit, equali pene sicut reus subiacebit. Banno etiam nostro interdicimus, ne aliquis sacri ordinis huius sancte pacis transgressor conuictus, laicali uindicta puniatur, sed episcopo presentetur. Unde laici decollentur, inde clerici degradentur; unde laici detruncentur, inde clerici ab officiis suspendantur; et consensu laicorum crebris ieiuniis et uerberibus usque ad satisfactionem affligantur. Amen.



Iuramentum pacis Dei.


 Ab aduentu Domini usque ad proximam diem lune post epyphaniam, item a septuagesima usque ad octauam pentecostes, item in omnibus uigiliis et ferialibus festis, et tribus diebus in omni septimana, scilicet a uespera quinte ferie usque ad diluculum secunde ferie, pax sit ubique, ita ut nemo ledat inimicum suum. Qui occiderit, capitalem subeat sententiam, Qui uulnerauerit, manum perdat. Qui pugno percusserit, si nobilis est, libra componat. Si liber aut ministerialis, decem solidis; si seruus, cute et capillis. Omnis domus, omnis area, pacem infra septa sua habeat firmam. Nullus inuadat, nullus effingat, nullus infra positos temere inquirere aut uiolenter opprimere presumat. Qui presumpserit,  cuiuscumque sit conditionis, capite plectatur. Si fugiens aliquis inimicum, uel suum uel cuiuslibet septum intrauerit, securus inibi sit. Qui uel hastam uel quidlibet armorum ultra sepem post eum immiserit, manum perdat. Cuicumque uero uiolatio huius pacis imposita fuerit et ipse negauerit, si ingenuus est aut liber, duodecim probatis se expurget. Si seruus, tam lito quam ministerialis, iudicio aque frigide, ita scilicet ut ipsemet in aquam mittatur. Si furtum acciderit, aut rapina, aut bellum patrie ingruerit, et clamor more patrie exortus fuerit, armati omnes insequantur, et in eundo et redeundo pacem unusquisque habeat. Qui uero absque ineuitabili necessitate se subtraxerit, si principum terre aliquis est, decem libras, si nobilis quinque, si liber aut  ministerialis duas, si lito aut seruus quinque solidos persoluat, aut cutem et capillos perdat. Qui excommunicatum uel quibuslibet sceleribus dampnatum sciens receperit, et contra leges uel diuinas uel humanas defenderit, sententiam damnati defensor subeat. uiatori hospitium nemo deneget. Necessaria si habet, equo sibi precio uendat; si non habet, a uicinis qui habent eadem conuentione acquirat. Si hospitium negauerit et necessaria uendere uel acquirere neglexerit, magistrum uille uiator appellat, qui conuocatis ciuibus suis rogata negantem ad presens decapillatum excoriet. uiator si importunus exstiterit, et uiolentiam in hospitio exercuerit, uicinos suos hospes conuocet, iniuriam denunciet, quorum consilio satisfactionem exigat et recipiat. Quibus si  uiator non acquieuerit, ut raptor dampnetur. uiator si necesse habuerit, duos in agro manipulos, aut si multum tres, equis suis tollat, quos in eodem agro, aut in proxima uilla depascat. Pascua pratorum, et poma, nullus prohibeat. Fugitiuum seruum nullus prohibeat. Qui defenderit, penam fugitiui subeat. Qui conuicia in alium dixerit, si miles baculis multetur, si rusticus scopis excorietur.

Hic finis iuramenti. Que uero sequuntur, ore omnium laudata et in manus episcoporum promissa, et banno roborata sunt. In omni pacis tempore predicto, nullus arma ferat, nisi illa quam prescripsimus necessitas exigat.



+ Iuramentum pacis Dei.


 Ab aduentu Domini usque ad proximum diem lune post epiphaniam, item a septuagesima usque ad octauam pentecostes, ut in omnibus uigiliis et ferialibus festis et tribus diebus in omni septimana, scilicet a uespera quinte ferie usque ad diluculum secunde ferie, pax sit ubique, ita ut nemo ledat inimicum suum. Qui occiderit, capitalem subeat sentenciam. Qui uulnerauerit, manum perdat. Qui pugno percusserit, si nobilis est, libra componat. Si liber, aut ministerialis, decem solidis. Si seruus, cute et capillis. Omnis domus, omnis area, pacem infra septa sua habeat firmam. Nullus inuadat, nullus effringat, nullus infra positos temere inquirere, aut uiolenter opprimere presumat. Qui presumpserit,  cuiuscumque sit condicionis, capite plectatur. Si fugiens aliquis inimicum, uel suum uel cuiuslibet septum intrauerit, securus inibi sit. Qui uel hastam uel quidlibet armorum ultra sepem post eum immiserit, manum perdat. Cuicumque uero uiolacio huius pacis inposita fuerit et ipse negauerit, si ingenuus est siue liber est, duodecim probatis se expurget; si seruus, tam leto quam ministerialis, iudicio aque frigide, ita scilicet ut ipse mox in aquam mittatur. Si furtum acciderit aut rapina, aut bellum patrie ingruerit, et clamor more patrie exortus fuerit, armati omnes insequantur, et in eundo et redeundo unusquisque pacem habeat. Qui uero absque ineuitabili necessitate se subtraxerit, si principum terre aliquis est decem libras, si nobilis quinque, si  liber aut ministerialis duas, si seruus aut lito quinque solidos persoluat, aut cutem et capillos perdat. Qui excommunicatum uel quibuslibet sceleribus dampnatum sciens receperit et contra leges uel diuinas uel humanas deffenderit [14 1Kb] , sententiam damnati defensor subeat. uiatori nemo hospicium deneget, necessaria si habet, equo sibi precio uendat; si non habet, a uicinis qui habent eadem conuencione aquirat. Si hospicium negauerit et necessaria uendere uel aquirere neglexerit, magistrum uille uiator appellet, qui conuocatis ciuibus [15 1Kb] suis quesita negantem ad presens decapillatum excoriet. uiator uero si importunus exstiterit et uiolenciam in hospicio exercuerit, uicinos suos hospes conuocet, iniuriam denunciet, quorum consilio satisfactionem exigat et  recipiat. Quibus si uiator non aquieuerit, ut raptor dampnetur. Fugitiuum seruum nullus defendat. Qui defenderit, penam fugitiui subeat. uiator si necesse habuerit, duos in agro manipulos, aut si [16 1Kb] multum tres, equis suis tollat, quos in eodem agro aut in proxima uilla depascat. Pascua pratorum nullus prohibeat. Qui conuicia in alium dixerit, si miles, baculis multetur, si rusticus scopis uerberetur.

Hic finis iuramenti. Que uero sequuntur, ore [17 1Kb] omnium laudata [18 1Kb] , per manus episcoporum promissa, et banno roborata [19 1Kb] sunt. In [20 1Kb] omni pacis tempore predicto nullus arma ferat, nisi illa quam presens rerum necessitas [21 1Kb] exigat.



u. CURIA MOGUNTINA  . 


HEINRICUS Dei gratia imperaror augustus, Tegrinsensi  abbati gratiam et omne bonum.

Comperto nuper apud nos domini apostolici C. obitu, principes qui nobiscum erant, consuluerunt,  ut uniuersis principibus curiam generalem in natali Domini apud Moguntiam indiceremus, quatenus eorum communi consilio Romana sedes ordinetur, et reformande unitatis ecclesiastice, que longo iam  tempore miserabiliter scissa est, ratio capiatur. Qua de re monendo, rogando et precipiendo debitam a te nobis fidem diligentissime conuenimus, ut, sicut  Deum et pacem, Christianam dilectionem quoque et gratiam nostram curas, ad predictam curiam uenire nulla dissimules occasione, nulla pretermittas occupatione. Pro certo moueris, quod hunc laborem nulli principum remittemus, nullius in hoc negligentiam equo animo sufferemus.



uI CURIA MOGUNTINA  . 



Constitutio pacis generalis.

Anno ab incarnatione Domini 1103 Heinricus imperator Mogontie pacem sua manu firmauit et instituit, et archiepiscopi et episcopi propriis manibus firmauerunt. Filius regis iurauit et primates totius regni, duces, marchiones, comites et alii quam  multi, Dux Welfo et dux Pertolfus et dux Fridericus iurauerunt eandem pacem usque ad Pentecosten et inde per quatuor annos. Iurauerunt, dico, pacem eccclesiis, clericis, monachis, laicis, mercatoribus, mulieribus ne ui rapiantur, Iudeis.

Iuramentum tale est:

Nullus alicuius domum hostiliter inuadat, nec incendio deuastet, nullus aliquem capiat propter pecuniam, nec uulneret, nec percutiat, nec interficiat. Et si quis hoc fecerit, oculos uel manum amittat. Si quis eum defenderit, eandem penam patiatur. Si in castrum fugerit, per tres dies obsessum a coniuratoribus disperdatur. Si quis effugerit hoc iudicium, beneficium si habet, dominus suus sibi auferat, patrimonium cognati sui illi auferant. Si quis furtum fecerit ualens  quinque solidos uel plus, oculos uel manum amittat. Si furtum commiserit ualens minus quinque solidos, capillos amittat et uirgis cedatur et furtum reddat; et si ter tale furtum fecerit, uel rapinam tercia uice, oculos uel manum amittat. Si in uia occurrerit tibi inimicus tuus, si possis illi nocere, noceas; si fugerit in domum uel in curtem alicuius, illesus maneat.

Hoc iuramento utuntur amici regis pro scuto, inimicis uero nequaquam prodest.



Constitutio pacis prouincialis.

Talis pax iurata est a duce Friderico et a multis comitibus, episcopo Augustensi et Eistetensi episcopo et utriusque prioribus consentientibus. Clerici et ecclesie et cimiteria et dotes ecclesiarum pacem habeant, similiter omnes homines pacem  habeant in domibus, et in quolibet edificio, et in curiis etiam infra legitimas areas domuum quas houestete uulgo uocamus, siue sint septe seu nulla sepe sint circumdate. Mulieres nullius uiolentiam  paciantur. Mercatores et agricole pacem habeant; nullus omnino pro sola causa pecunie capiatur. Si quis predictam pacem infregerit, manum perdere debet. Si quis inculpatus fuerit pro furto uel pro aliqua culpa istius corrupte pacis, ille in quo pax corrupta est uadat ad parrochiam accusati et dicat populo: Ille N. in hac re corrupit pacem . . . [22 1Kb] me. Et det sibi inducias per quatuordecim dies. Si non habuerit iusticiam infra quatuordecim dies, secundo inducietur sibi per quatuordecim dies, et tercio det sibi inducias per quatuordecim dies; et si inculpatus ad satisfactionem non uenerit, reus sit corrupte pacis. Hec pax hinc usque pascha et a proximo pascha usque ad sequens pascha permanere debet,

 Si quis minus quam sexaginta denarii ualeant furetur, depiletur et uirgis excorietur, et in utraque maxilla ferro usque ad dentes uratur. Si quis sexaginta denarios uel plus quam sexaginta denarii ualeant furetur, manus ei abcidatur. Hanc pacem unusquisque ante proximum festum sancte Marie debet iurare, uel cum iuramento septem ueracium sue condicionis uirorum debet se expurgare, quod ipse non audierit ab aliquo hanc pacem esse iuratam; qui hoc non fecerit manum perdat. Si quis corruperit istam pacem, et aufugerit et latere uoluerit donec ista pax transierit, si quandoque reuersus fuerit, eandem penam paciatur, quam modo pati deberet. Si quis noluerit iurare dicens: Nulli noceo, nec quisquam nocet mihi! et qui sciens corruptorem  pacis pauerit uel receperit uel tutatus fuerit, uel pro pecunia uel aliquo modo aufugere eum permiserit, eandem penam quam uiolator pacis subire debet. Si quis corruptor pacis aufugerit, dux uel comes uel aduocatus, uel quilibet rector sub cuius regimine prius fuerat, predia uiolatoris pacis auferat et obtineat tam diu quam diu corruptor pacis uiuat, et post corruptoris pacis mortem hereditatem heredes eius assequantur. Dominus autem a quo beneficia uiolator pacis obtinuit, beneficia auferat. Si corruptor pacis se in aliqua municione absconderit, ille in quo pax fuit corrupta, faciat apud populum proclamationem, et persequatur reum per unum diem et per noctem, et cum populo municionem obsideat per tres dies et per tres noctes;  et si municio expugnari non potest infra tres dies, dux uel comes cum maioribus ad destruendum castellum aduocetur. Si quis cum laqueis uel cum pedica, quam uulgo druch dicimus, siluestria animalia  scilicet ceruos, hinulos, capreas, capreolos [23 1Kb] , lepores et cetera ceperit, dominus suus omnia que habet ei auferat, possessor uero terre in qua fera capta fuerit, manum eidem uel dimidiam libram denariorum pro manu auferat. Excipiuntur aduocatio. . . . .



Constitutio pacis in diocesi Constantiensi.

Domnus Constantiensis episcopus in magno conuentu abbatum, clericorum, laicorum, in presentia apostolici legati, qui etiam illo in tempore, ut creditur, Dei prouidentia superuenerat, hec subsequentia omnibus astipulantibus et collaudantibus statuit. Conuenit enim, ut pacem usque in pentecostem faceret, ut quisquis huic paci concordaret et firmam custodiret, hac gratia donaretur: In quecunque monasterio sui episcopatus clericorum, monachorum,  in conuentu cantabuntur septem misse, duodecim pauperes ter pascentur, preterea singuli presbyteri singulas missas, ceteri litterati singuli quinquaginta psalmos, conuersi quinquaginta paternoster. Defunctis uero fiet quidquid illis qui communionem fraternitatis eorum acceperunt. Insuper uniuersi sacerdotes totius episcopatus singuli tres missas cantabunt. Illis uero qui interim obierint, singuli singulas missas, pascentque singuli singulos pauperes. Preterea penitentibus septem annorum duo anni ab episcopo condonabuntur. Hec de publica pace statuta sunt 12 Kalend. Nouembris; quam qui seruauerit hanc gratiam habebit. Ab hac uero die quicunque deliquerit in ecclesiis eorumque appendiciis, in sacerdotibus siue in quibusque ordinatis  personis, in monachis et conuersis, uel in quibuscunque ad iudicium episcopi pertinentibus, de communi consensu decretum est, ut uiuus et defunctus nisi resipuerit communione careat. Presbyter, qui talibus sciens communicauerit, ab officio suo interdictum  se sciat, nullamque communionem inter ceteros fratres usque ad dignam satisfactionem habeat.



uII. CONuENTUS RATISPONENSIS  . 



Ex concilio Ratisponensi, cui interfuit Heinricus III imperator cum multis optimatibus.

Statutum est, ut ad placitum cuiuslibet aduocati [24 1Kb] pertinentes semel in anno quando preceptum fuerit, omnes certis in locis conueniant, ibique [25 1Kb] in seruitium suum plus non exigant nisi duos modios tritici, et duos porcos, tres cados uini et [26 1Kb] medonis, decem cados ceruisie, et quinque modios auene [27 1Kb] . Ut autem ea que ad usus fratrum pertinent minus  distrahantur, hec subscripta in usus aduocatorum sunt deputata: uidelicet tertia pars bannorum, et satisfactio temeritatum, ita tamen, ut si qua dispendia res fratrum patiuntur, primo eis sua restituantur. Werigelda fratrum sunt [28 1Kb] , et mancipium pro mancipio. Preterea si prelati ecclesie aliqua necessitate cogente damnum sibi uel rebus suis [29 1Kb] illa tum saluo ordine suo recuperare non ualuerint, ipsos aduocatos in competentem locum aduocent; ubi causas querimonie diligenter discutiant, nichilque ibi ab eis uel ab eorum colonis quasi sub iustitia exigant, sed cum caritate hoc quod eis impensum fuerit accipiant.

Hec autem acta sunt in ciuitate Ratisbona, anno  dominice incarnationis 1104, indict. 12, presidente papa Paschali 11o, presente [30 1Kb] autem Heinrico imperatore IIIo, multis hoc tam ecclesie quam regni principibus conlaudantibus et confirmantibus, quorum nomina [31 1Kb] scripta sunt in maiori priuilegio.





HENRICI Iu IMP. DIPLOMATA



I. Priuilegium pro ecclesia Hamburgensi. 
[LAPPENBERG, Hamburg. Urkund., p. 79.]


In nomine sancte et indiuidue Trinitatis. HEINRICUS, diuina fauente clementia, rex.

 Si loca diuinis cultibus mancipata, more antecessorum nostrorum, regum et imperatorum, ditare et sublimare curamus, eternam retributionem nobis inde futuram liquido credimus. Quocirca omnium Christi nostrorumque fidelium tam futurorum quam presentium nouerit industria qualiter nos, pro remedio  beate memorie patris nostri Heinrici tertii regis, secundi Romanorum imperatoris Augusti, et ob interuentum dilecte matris nostre Agnetis, imperatricis Auguste, nec non ob petitionem et deuotum ac fidele seruitium Adalberti, uenerabilis Hamaburgensis Ecclesie archiepiscopi, que est constructa in honorem Sancti Saluatoris et sanctissime eius genitricis Marie uirginis, quemdam nostri iuris comitatum, scilicet in pagis Hunesga et Fiuilga, cum eodem iure omnique utilitate, quam antecessores nostri habuerunt uel ullo modo in futurum inde poterit prouenire, ad usum eiusdem Ecclesie in proprium tradidimus et condonauimus.

Insuper etiam eidem archiepiscopo licentiam et potestatem concessimus in eodem comitatu duos  mercatus constituendi, unum uidelicet in Wincheim, et alterum in Gerleuiswert, cum monetis et teloneis, tam in aqua quam in terra et in omni districtione que ad forum et regiam pertinet potestatem, ita quidem ut nullus iudex aut exactor uel ulla alia persona, preter libitum predicti archiepiscopi, regiam nostram traditionem inuadere aut irritam facere presumat.

Hanc autem traditionem tali ratione firmauimus, ut prefatus archiepiscopus et successores illius de prenominatis rebus liberam deinceps potestatem habeant tenendi, uel quidquid illis ad usum Ecclesie prenominate placuerit inde faciendi. Et ut hec nostra regalis traditio stabilis et inconuulsa omni permaneat  euo, hanc chartam inde conscriptam manu propria, ut infra uidetur, roborantes, sigilli nostri impressione iussimus insigniri.

Data uII Kalendas Maii, anno Dominice Incarnationis 1057, indictione X, anno autem domni Heinrici Iu regis ordinationis tertio, regni primo.

Actum Werede. In Dei nomine feliciter. Amen.



II. Priuilegium pro ecclesia S. Petri Mindonensi. 
[ERHARD, Cod. diplom. Westph., p. 117.]

In nomine sancte et indiuidue Trinitatis, HEINRICUS, diuina fauente clementia, rex.

Omnibus Christi nostrique fidelibus tam futuris quam presentibus notum esse uolumus, qualiter  Egilbertus episcopus sancte Mindonensis Ecclesie in honore sancti Petri apostolorum principis constructe in nostram attulit presentiam piissimi nostri genitoris Heinrici imperatoris Augusti ceterorumque antecessorum nostrorum regum uel imperatorum scripta, in quibus continebatur, qualiter ipsius prefate Ecclesie res cum omnibus in ipsis rebus consistentibus in illorum receperunt mundiburdium ac defensionem, precatusque est serenitatem nostram, ut hoc ipsum a nostre imperialis potestatis consensu fieri non recusaremus. Nos autem ob amorem Dei nostreque anime remedium nec non pro regnorum nostrorum stabilitate, predecessorum nostrorum et paternos mores sequentes et eius benignitati assentientes, ita fieri decreuimus, precipientes ut nullus  iudex publicus uel quilibet ex iudiciaria potestate in ecclesias aut loca uel agros seu reliquas possessiones iam dicte Ecclesie, quas nunc infra ditionem regni nostri legibus possidet, uel que deinceps in iura eius diuina pietas uoluerit augeri, ad causas audiendas uel freda exigenda, mansiones uel paradas faciendas, aut fideiussores tollendos, aut homines ipsius Ecclesie, francos liberos et ecclesiasticos litones maalmam uel seruos cuiuslibet conditionis seu colonos contra rationem distringendos nec ullas redhibitiones uel illicitas occasiones requirendas ullo unquam tempore ingredi audeat aut bannum siue heribannum seu ea que supra memorata sunt ab illis penitus exigere presumat. Hominibus quoque eidem ecclesie famulantibus predictum mundiburdium constituimus,  ut etiam coram nulla iudiciaria potestate examinentur, nisi coram episcopo et aduocatis eius, quos eiusdem Ecclesie episcopus elegerit. Insuper etiam bannum nostrum et monetam teloneumque siue macellum publicum ibi construi licere, et quidquid ad nostram potestatem pertinere uidebatur, eidem Ecclesie donauimus, quidquid uero fiscus exinde sperare potuerit, pro eterna remuneratione predicte Ecclesie ad stipendia pauperum et luminaria concinnanda concessimus, et per se episcopus cum omnibus rebus suis nostro fideliter pareat imperio, et sub nostra constet defensione, uti cetere regnorum nostrorum ecclesie et episcopi, quatenus ipsum fratresque eiusdem loci pro nobis dominum melius et iugiter orare delectet. Concessimus quoque  eisdem fratribus licentiam eligendi inter se pastorem dignum et idoneum, saluo tamen regis siue imperatoris consensu. Et ut hec nostra regalis confirmatio stabilis et inconuulsa omni permaneat euo, hanc chartam inde conscribi manuque propria corroborantes sigilli nostri impressione iussimus insigniri.

Signum domni Heinrici quarti regis. 

Gebehardus cancellarius uice Liutpaldi archicancellarii recognoui.

Data est uI Kal. Aug., anno Dominice Incarnationis 1059, indictione XII, anno autem ordinationis domni H, quarti regis uI, regni uero III.

Actum Polide in Dei nomine feliciter. Amen.



III. Priuilegium pro Ecclesia Paderbornensi. 
[ERHARD, Cod. diplom. Westph., p. 118.]


In nomine sancte et indiuidue Trinitatis, HEINRICUS, diuina fauente clementia, rex.

Quantum regie liberalitatis est ad usus Ecclesie res uel hereditates donare, tantum regie dignitatis et beneuolentie esse consistit donata perpetua pace stabilique iure confirmare, ne quibus gaudet bene partis, unquam doleat peius amissis. Unde omnibus Christi nostrisque fidelibus, tam futuris quam presentibus, notum esse uolumus, qualiter nos X mansos in uilla Ersten dicta, in pago Engeren, in comitatu autem Osolt comitis sitos, quos dilectissima  mater nostra Agnes imperatrix Augusta ob remedium anime sue et anime patris nostri pie memorie Heinrici imperatoris Augusti, nec non ob longeuam uitam nostram uiteque tranquilla tempora, fratribus Podelbrunnen Deo in Ecclesia Sancte Marie Sanctique Liborii confessoris seruientibus, cum omnibus appendiciis, hoc est utriusque sexus mancipiis, agris, pratis, pascuis, siluis, uenationibus, molis, molendinis, terris cultis et incultis, uiis et inuiis, exitibus et reditibus, quesitis et inquirendis, in proprium tradidit; nos, inquam, eidem sancte Dei congregationi perpetualiter confirmauimus, et in eternum contradictione remota omnium possidendos concessimus, ea uidelicet ratione ut predicti fratres liberam inde potestatem habeant tenendi, in  melius commutandi, uel quidquid ad communem illorum utilitatem uoluerint faciendi. Et ut hec nostra regalis confirmatio siue traditio stabilis et inconuulsa omni permaneat tempore, hanc chartam inde conscribi, manuque propria corroborantes, sigilli nostri impressione iussimus insigniri.

Signum domni Heinrici quarti regis. 

Sigehardus cancellarius uice Sigefridi archicancollarii recognoui.

Data XIII Kal. Augusti. . .



Iu. Diploma Henrici Iu regis Romanorum pro monasterio Stabulensi.---Confirmat antiquorum regum priuilegia, aduocatorum oppressiones uetat, iubetque ut duobus monasteriis, Stabulensi et Malmundario, unicus sit abbas. 
[MARTENE, Ampl. Collect. II, 70.]


In nomine sancte et indiuidue Trinitatis, HEINRICUS, diuina fauente clementia, rex.

Sublimitas regalis prudentie Deo seruientium paci ac quieti omnimodis debet prospicere. Unde comperiat omnium fidelium nostrorum tam futurorum quam presentium industria, quod, monasterii Stabulai sub nostra ditione siti prouidentes utilitati, id obtinente apud nostram celsitudinem abbatis eiusdem loci, scilicet Theoderici, reuerentia, petente eodem abbate iuxta antiquorum regum Sigiberti, Hilderici, Clodouei, Dagoberti, qui constructores fuerunt prefati loci, nec non et imperatorum  Caroli, Ludouici, Ottonum trium, Heinrici, sed et serenissime memorie Chuonradi imperatoris aui nostri, nec non genitoris nostri pie memorie Heinrici imperatoris Augusti sancita appendentium uel traditarum rerum illi ecclesie, a tempore sancti Remagli per succedentia tempora, ratam preceptionem firmauimus regali auctoritate nostra. Est igitur nostra dignatione sancitum ut, quidquid predecessorum suorum temporibus illi loco fuit traditum aut condonatum, seu quod predecessori suo abbati, uidelicet Popponi, imperator Heinricus ob sue anime mercedem de Hasbanio reddidit beneficium, siue quod a diue memorie auo nostro ipsi fuit restitutum a comite Herimanno, ex herede mortuo, per aliquanta tempora iniuste detentum,  Scaletin uidelicet et Palisiol, cum omnibus appendiciis suis, et quidquid ad ipsum locum emit. sextam scilicet de Amblaua et Tumbis, a comite Gotfrido de Eingeis, uel quod de bono ecclesie concambiauit Wendegias, et Coruuoroimon abbatis S. Maximini, data uilla Astebronna loco concambii, sine aliqua infractura maneat inconuulsum. Quoniam uero predecessores nostri reges uel imperatores sue auctoritatis firmitate ipsi loco sanciuerunt ut aduocatus eiusdem ecclesie in curtibus ad locum respicientibus non presumat mansuras aut paraturas facere, redhibitiones uel freda exigere, aut placitum tenere, aut parefredos sumere sibi, sine permissu abbatis uel uoluntate, eadem et nos ipsi abbati firmando corroboramus, bannique nostri impositione  ne deinceps quisquam hec audeat infringere uigoramus, et quidquid sane acquisiuit aut acquisitum reperit in quibuslibet rebus ecclesie, roboratur nostre auctoritatis rata preceptione, habens immunitatem ab omni aduocatorum infestatione. Et quoniam monachis alterius cenobii, id est Malmundarii, sancita antiquorum regum uel imperatorum non suffecerunt, et sub duobus abbatibus rescindere eadem monasteria laborauerunt, quod a temporibus sancti Remagli adhuc manet inconuulsum, propter hec, inquam, ut ne qua deinceps inter eos controuersia fiat, quod euenisse temporibus domni imperatoris Ottonis secundi constat, statuimus, secundum edictum nostrum, ut sub unius abbatis regimine, sicut iugiter permansit, utrumque sit subiectum  cenobium. Et ut hec nostre concessionis ac confirmationis de omnibus his plenior habeatur auctoritas, manu propria hoc preceptum subter firmauimus, sigillique nostri impressione insigniri iussimus.

Signum domni Heinrici quarti regis.

Sigehardus cancellarius uice Sigefridi archicancellarii recognoui.

Data anno Dominice Incarnationis 1115, indictione III, anno autem ordinationis Heinrici quarti XII, regni uero nono.

Actum Treuiris in Dei nomine feliciter. Amen.



u. Priuilegium pro Ecclesia Osnabrugensi. 
[ERHARD, Cod. dipl. Westph. e mss. Henseleri.]


In nomine sancte et indiuidue Trinitatis, HEINRICUS, diuina fauente clementia, rex.

Iustitia est qua suum cuique ius tribuimus, qua uia si incesserimus uiam regiam sub duce magno Iesu in terram promissionis ingredimur. At si forte fragilitate humana rectis gressibus aliquando exorbitauerimus, legibus ecclesiasticis salubriter admonemur, ut ad uiam reuertamur iustitie, emendemus in melius quod per negligentiam aut malitiose peccauimus. Quam ob rem in omne tempus notum esse uolumus, quatinus fidelis noster Benno secundus, uenerabilis sancte Osnebruggensis Ecclesie episcopus, nostre celsitudinis clementiam adiit, cepiscoporum  suorum frequentia stipatus, ac ueterem super Ecclesie sue decimis querimoniam lacrymabiliter in aures nostras effudit. Idem uero cum per omnem uitam suam a nobis optime meruisset, tum ea de causa dignior erat audiri quod in omnibus necessitatibus nostris fideliter nobis et irremotus comes adhesit. Talis autem eiusdem fidelis nostri proclamatio fuit quod antecessor noster uir diue et imperialis memorie Carolus ecclesiam sibi commissam a primis fundamentis condiderat et decimas in episcopio circumquaque terminatas eidem ecclesie in dotem contulerat, eo quod in prediis aut regalibus redditibus donaria ad manus in primitiis fidei et nouelle plantationis tempore illis in partibus nulla habebat. Quas donationes iuste a prefato principe eidem ecclesie  datas et manuscripto regio sub impressione annuli ex more confirmatas, ad multum tempus aiebat ecclesie mansisse, usque dum bellicis perturbationibus pars earumdem decimarum sub Ludouico secundo per manus Copponis ab eadem scinderetur. Ea de causa cum per episcopos eiusdem ciuitatis actio et discussio in audientia principum atque antecessorum nostrorum regum et imperatorum sepius haberetur, diiudicata est iustior pars episcoporum, iniustior aduersariorum. Equidem prefatus Coppo primus usurpator earumdem decimarum cum totum occasione bellorum iniusta dominatione suos in usus raperet, partem Warino fratri suo germano Corbeiensi abbati, partem abbatisse Adele Herefurdensi germane sue concessit. Itaque episcopi causam  hanc in curia agentes manifestis comprobationibus euicerunt decimas ad sese legitima donatione redire debere. uentilata est res in conciliis quatuor, primo Rome sub papa Stephano, secundo Triburie sub Arnolfo imperatore, tertio Bunne, quarto Ingelinheim. Ut in omnibus possessio decimarum communi sententia episcopis adiudicaretur. In ultimo etiam presentibus fere omnibus Teutonicarum partium episcopis, mediantibus legatis Romanis, sub Ioanne papa, cum XXX librarum auri compositione restitueretur. uerum ut semper dominatur iniquitas iniustis, res superius emendata et correcta rursus corrupta est. Huiuscemodi uero causam cum fidelis noster prefatus Osnebruggensis Ecclesie episcopus  ad aures nostras sepius referret atque emendari et corrigi postularet, nos, et etatis imbecillitate detenti et aduersariorum eius precibus exorati, multo tempore facere negleximus. Tandem assiduis eius et cepiscoporum suorum ius suum agnoscentium admonitionibus deuicti, locum et diem statuimus, ad quem episcopus et aduersarii eius cum manuscriptis utrinque uenirent. Aderant XX aut plures episcopi, tum principes regni atque aliorum fidelium nostrorum numerosa multitudo. Lecta sunt in auribus omnium amborum chirographa, dicta atque acta sunt diligentius omnia. Acclamatum est ab omnibus iustas esse partes episcopi, aduersariorum iniustas, atque ut eidem episcopo sueque Ecclesie iustitiam faceremus studiosius omnes instabant. Quam ob rem  iniustum putantes equitatem negligere et iustitie diutius obniti, petitioni fidelium nostrorum et consiliis acquieuimus. Proinde auctoritate huius precepti nostri statuentes statuimus, ut eedem decime ad dominium episcopi eiusque dispositionem, uti Carolus instituit, reuertantur. Neque sit aduocatus aliquis aut alia maior uel minor persona, qui episcopos eiusdem ciuitatis hac in re amplius inquietare audeat, sed episcopi easdem decimas quieto ordine et pace perpetua teneant, possideant, disponant, ea spe et in diuine pietatis confidentia, ut hec decimarum iusta restitutio animabus parentum nostrorum, id est aui, auie, matrisque nostre imperatricis A. et cari patris nostri H. imperatoris Augusti, fiat peccatorum remissio et negligentie quam ipse in hac causa commisit  apud Deum fiat obliuio, et ut in singulis diebus et in anniuersario eorum qui in bello contra Saxones corruerunt ibidem memoria fiat et specialis oratio anime Sigfridi, in eodem bello occisi, ordinetur et fiat; ita ut sibi quotidie specialis missa et omni III feria communiter a fratribus in choro una missa pro omnibus interfectis nostris et omnibus fidelibus decantetur, et ad cursus horarum ps. I. Prebenda quoque detur ei clerico, qui hec que Sigfrido debent diligenter obseruet. Conuenimus etiam cum episcopo collaudatione clericorum suorum pro salute corporis et anime nostre omni hebdomada XXX misse pro uiuis et defunctis ibidem decantentur. Post obitum autem nostrum specialiter pro anime nostre et parentum nostrorum remedio misse et totidem  psalteria ibidem decantentur nunc et in omne tempus futurum. Talia enim optantes credimus apud misericordem Deum et nostram deleri negligentiam et antecessorum delicta redimi, qui hac in causa negligenter et malitiose egerunt. Et ut huius precepti nostri auctoritas omni euo maneat stabilis et inconuulsa, chartam hanc scribi precepimus et manu nostra, ut est consuetudo regum et imperatorum, corroborauimus et sigillo nostro signari iussimus.

Signum domni Heinrici regis quarti inuictissimi. 

Gebehardus cancellarius uice Sigefridi archiepiscopi recognouit.

Data uI Kal. Febr., indict. II, anno Dominice Incarnationis 1078; anno autem regni domni Heinrici  regis quarti XXIII.

Actum Moguntie feliciter. Amen.



uI. Priuilegium pro Ecclesia Osnabrugensi. 
[ERHARD, Cod. diplom. Westph., e mss. Henseleri.]

In nomine sancte et indiuidue Trinitatis, HEINRICUS, diuina fauente clementia, rex.

Si querimonias sacerdotum, quas nobis de necessitatibus Ecclesiarum sibi commissarum obtulerunt, attenterimus, et iustitiam misericorditer illis impendendo ad finem perduxerimus, presentis scilicet et eterne felicitatis premia exinde mercari liquido confidimus. Idcirco notum esse uolumus omnibus  sancte Dei Ecclesie nostrisque fidelibus, presentibus scilicet et futuris, qualiter fidelis noster Osnenbruggensis episcopus secundus Benno, in nostro seruitio longo tempore deuotissimus, serenitatis nostre clementiam adiit, Apostoli preceptum sequens, arguendo, increpando, obsecrando et iuuentutem nostram incusando, querimoniam faciens, se suosque antecessores nostrorum antecessorum, scilicet aui nostri Khunradi et cari patris nostri bone memorie Heinrici imperatorum, forsitan in hac causa ignoranter delinquentium temporibus, multas iniurias et uarias oppressiones de potentibus illius regionis, maxime autem a Corbeiense abbate et Herifurdense abbatissa illorumque fautoribus, in decimarum direptione, ad suam Ecclesiam debite pertinentium, iam  diu miserabiliter sustinuisse. Cuius proclamationi, quamuis sepius iterate, diutius quam felicius assentire renuentes, etatis teneritate ac quorumdam consiliariorum nostrorum tunc temporis iuuentuti nostre prouidentium dissuasione ad hec determinanda uariis occasionibus prefixis nos excusauimus. Sed tandem crebris et infinitis etiam pro Christianitatis miserabili defectu querimoniis et multorum clericorum et laicorum ius suum agnoscentium rogatu et consilio deuicti Wormaciam eidem episcopo suisque aduersariis, ubi principibus nostris pro ceteris regni negotiis conuenire statutum est, ut et ipsi uenirent precepimus. Ibi uero X episcopis, X abbatibus ceterisque quamplurimis clericis ac laicis presentibus  utriusque partis scripta episcopus et sui aduersarii in medium proferebant. Episcopi uero, scriptis lectis et intellectis, Osnebruggensem ecclesiam, Adriani pape consilio et consensu a magno et illustri uiro Carolo primitus in prouincia Westfala fundatam, et a uenerabili Egilfrido Leodicensi episcopo consecratam, et quia sibi tunc temporis predia uel alia in illa regione non erant donaria, unde episcopus uel clerici ibi Deo militantes sustentarentur, decimis cunctorum infra terminos eiusdem episcopatus degentium et nouiter ad Christianitatem conuersorum consecrationis eius die dotatam, et postea IIII apostolicorum uirorum priuilegiis, scilicet Leonis, Paschalis Eugenii et Gregorii, stabilitam esse, et omnem hominem eisdem priuilegiis ante nos relectis, qui hec  sancita aliquo modo irritauerit, anathematizatum constare, absque ulla ambiguitate didicimus. Ex abbatis autem scripto quod attulit regali auctoritate confirmato iuniorem Ludouicum quamdam cellam Corbeiensi ecclesie, nomine Meppiam, Herifurdensi autem ecclesiam, nomine Bunede, cum decimis sibi pertinentibus in episcopatu Osnebr concessisse intelleximus. Ad hec infringenda et adnichilanda eiusdem iunioris Ludouici chartam ipsius propria manu roboratam et sigillo eius assignatam episcopus in palam proferebat, in qua idem Ludouicus aui patrisque sui statuta super eisdem decimis prefate Osnabruggensi ecclesie stabiliuit et in earumdem decimarum traditionibus quidquam derogasse, ut abbatis scripta referunt, denegauit. Abbate autem et  abbatissa propter hoc solum quod ibi uidebatur fictitium aliquid quo inniti possent non habentibus episcopus plurimorum antecessorum nostrorum regum et imperatorum, scilicet Arnolfi filiique eius Ludouici, Heinrici primi, trium Ottonum chartas ipsorum manibus roboratas et sigillis assignatas, ecclesie sue easdem decimas stabilientes presentauit legendas. Ibi uero utrorumque sententiis auditis et subtiliter diiudicatis, archiepiscopi, episcopi cum omni clero, duces et comites, etiam ipsis prius fauentes, petitionibus episcopi consentire debere iustitia exigente unanimi concordia omnes affirmabant. Promisit etiam nobis prefatus episcopus, decano ceterisque eiusdem Ecclesie clericis astipulantibus, dum locus maneret integer et indestructus, pro uita  nostra statuque regni dum uiueremus, post obitum autem pro nostri et cari patris nostri Heinrici imperatoris Augusti, matrisque nostre Agnetis imperatricis, aui, auieque animarum remedio, XXX missas totidemque psalteria per singulas hebomadas ibidem deuote decantari et ad omnes cursus horarum psalmum unum. Insuper statutum est ut in euum omni tertia feria communiter a fratribus in choro pro anima Sigefridi cari seruientis nostri ceterorumque qui pro nostro honore defendendo in publico bello corruerunt, specialis missa decantetur. Quapropter Domini nostri Iesu Christi et beati Petri principis apostolorum et pretiosissimorum martyrum Crispini et Crispiniani, nec non pro ueneratione Caroli imperatoris Augusti magni et pacifici et eiusdem ecclesie fundatoris  deuotissimi et ceterorum antecessorum nostrorum eamdem ecclesiam suis scriptis et preceptis roborantium, nec non aui patrisque nostri atque nostra ceterorumque uidelicet regum qui in eamdem Ecclesiam iustitiam sibi denegando peccauerunt animarum remedio et liberatione, et eiusdem episcopi sedula et diuturna proclamatione, nostre immunitatis et libertatis preceptum super eisdem decimis episcopo sueque Ecclesie stabiliendis fieri decreuimus. Precipientes ergo iubemus ut sicut relique in regno nostro sancte Dei Ecclesie ab antecessorum nostrorum regum et imperatorum preceptis et scriptis stabilite consistunt, ita et hec Osnebr. Ecclesia per hoc nostrum preceptum, Domino opitulante,  stabilita consistat. Concedimus etiam eidem episcopo et licentiam damus, imo precipimus, secundum Caroli institutionem decimas cunctorum infra sui episcopatus terminos habitantium, quibus iam diu iniuste caruit, in suam episcopalem potestatem recipere, nemine contradicente. Sed liceat prefato episcopo easdem decimas ceterasque res sue Ecclesie quas modo possidet uel deinceps acquisierit quieto ordine possidere, suasque Ecclesias, sicuti ceterorum ius est episcoporum, corrigere et earum causas absque ulla contradictione disponere. Sicque firmiter stabilitum est ut cuncti eius successores hec eadem a nobis sancita pari modo sortiantur. Et ut hec auctoritas nostra firmiorem in Dei nomine habeat stabilitatem, manu nostra propria ut subtus  uidetur hanc chartam roborantes sigillo nostro iussimus assignari.

Signum domni regis Heinrici quarti inuictissimi. 

Gebehardus cancellarius uice Sigefridi archicancellarii recognoui.

Data III Kal. April., indict. II, anno Dominice Incarnat. 1079; anno autem regni domni regis Heinrici quarti XXIII.

Actum Ratispone in Dei nomine feliciter. Amen.



uII. Confirmatio priuilegiorum et iurium episcopo Patauino, eiusque Ecclesie facta ab Henrico Iu rege. 
[MURATORI, Antiq. Ital., II, 73.]

 In nomine sancte et indiuidue Trinitatis, HENRICUS, diuina fauente clementia, rex.

Quoniam regie uel imperatorie dignitatis officium esse constat, ut ecclesie Deo et sanctis dicate, ob diuini cultus augmentum, nouis semper priuilegiis contra omnes infestantium incursiones muniantur, idcirco notum esse uolumus omnibus fidelibus nostris, tam presentibus quam futuris, qualiter uir uenerabilis D. Paduane Ecelesie episcopus serenitatis nostre clementiam adiens postulauit, ut eidem ecclesie sibi commisse, in honore Sancte Dei genitricis Marie constructe, immunitatis et libertatis preceptum fieri decerneremus, per quod res et proprietates, que suo episcopio subdi uidentur, uel subdi iure debentur, firmius et plenius habere ualuisset.  Cuius petitioni ob amorem Domini nostri Iesu Christi assensum prebentes, ita fieri decreuimus, et hoc preceptum inde conscribi iussimus, firmiter precipientes, ut presulis iam dicti sedes sancta perpetuo per hoc nostrum preceptum, Deo opitulante, constat firmiter stabilita. Confirmamus etiam per hanc nostri precepti paginam et firmiter corroboramus omnia precepta et mundiburdia imperatorum siue regum, que eadem ecclesia habere uidetur. Stabilimus etiam per hoc preceptum quidquid eadem ecclesia habere uidetur, uel quidquid ei iure habere debetur. Nominatim flumen, quod uocatur Retrone a uado Silicis usque ad locum quod intrat in flumen, quod uocatur Brenta, inde usque ad fossam, que uocatur Baiba, et fossam cum flumine,  que est a capella Sancti Michelis usque ad portum de Ponte de Fossumba; ita ut nulli liceat molendinum edificare in predictis aquis et prenominatis locis, uel clusam, uel piscariam, uel aliquod edificium, uel obstaculum facere sine licentia eiusdem episcopi, uel successorum suorum a parte predicti episcopii. Nominatim quoque Ladrum cum pratis et omnibus adiacentiis suis, et pontem, qui dicitur uicentinus, cum arcubus et molendinis omnibus, que habere uidetur predictum episcopium, uel que ei iure debentur. Nominatim quoque ripaticum, teloneum, portus, mercata omnia predicta in omnibus quecunque in finibus Padue continentur. Nominatim insuper septem libras monete uenetiarum,  quas in nostro aduentu in regnum Italicum Sacenses una causa, quia episcopus Padue est comes Sacensis, et precepto Patris nostri dicunt se nobis debere. Hec omnia per hanc nostri precepti paginam corroboramus atque firmamus, firmiter precipientes, ut deinceps nullus princeps, nullus iudex publicus, nullus dux, nulla alia iudiciaria potestas aut comes, uel missi dominici, nulla magna uel parua persona hoc nostrum preceptum infringere presumat. Si qua uero persona magna uel parua huius nostri precepti instituta uel concessa in aliquo infringere, seu personis aut bonis prenominati episcopii, siue predicto episcopo suisque successoribus aliquam uim intulerit, componet centum libras auri, medietatem, camere nostre, medietatem  predicto episcopo, etc.

Signum domni Henrici regis quarti inuictissimi.

Burchardus cancellarius uice S . . . archicancellarii recognoui.

Data X Kalend. Augusti, indict. II, anno Dominice Incarnationis 1079, anno autem regni domni regis Henrici quarti XXIII.

Actum Ratispone in Dei nomine feliciter. Amen.



uIII. Henrici Iu Germanie ac Italie regis priuilegium Petro abbati concessum pro monasterio Sancti Eugenii in comitatu Senensi. 
[MURATORI, Antiq. Ital., uI, 197.]

In nomine sancte et indiuidue Trinitatis, HEINRICUS,  diuina fauente clementia, quartus rex. Quidquid sanctis locis religiosisque uiris inibi Deo sanctisque eius famulantibus, pro more et traditione antecessorum nostrorum, firmanda concesserimus, ad eterne retributionis beatitudinem nobis prouenire speramus. Igitur omnium sancte Dei Ecclesie, nostrorumque fidelium, presentium scilicet ac futurorum, comperiat solertia qualiter abbas Petrus cum monachis in cenobio Sancti Eugenii, quod est situm in comitatu Senensi, nomine Pilosianus. . . . . . . nobis indicauit, quod famis ac nuditatis indigentia ibidem Deo seruire non possent, eo quod curtes, terrasque, quas antecessores nostri ad sumptum eorum contulerant, praui homines abstulissent.  Nos. . . . . ., in nostram deueniant dominationem ac proprietatem res et predia, que a precessoribus nostris ibidem collata, sunt confirmata et corroborata, confirmare et corroborare statuimus, ea uidelicet ratione ut cum omni quiete et tranquillitate teneant, firmissime possideant absque ulla contradictione persone, hoc est ecclesiam Sancti Petri, que dicitur Campus, cum omnibus appendiciis suis et curte de Untione, ecclesiam Sancti Sauini cum corticella in Andrina et in Citinella et in uagina et in Poagia, ecclesiam Sancti Petri in Arganello cum appendiciis suis in Tudina, in Grigi, ecclesiam Sancti Michelis in ueronulla, cum pertinentiis earum, et in Sicali, ecclesiam Sancte Cecilie in Meudina, ecclesiam Sancti Angeli in Lucinula, in Certina et  in Calcina, et curte uescona, in Tauerna, et in Arbiola, ecclesiam Sancte Agnetis, ecclesiam Sancti Petri in Monte Sinderi, et curte delle Stine, cum ipso castello, ecclesiam Sancti Anastasii in Haniaria, et curte que est in plebe de Sancto Petro in ualle, ecclesiam Sancti Angeli, que est in uaiano, ecclesiam Sancti Angeli in Certano, ecclesiam Sancti Petri in Baruntulo, cum ipso Poio in Cerialta, ecclesiam Sancti Pauli in burgo de Sena, ecclesiam Sancti Miniati, ecclesiam Sancti Angeli, et medietatem ecclesie Sancti Romuli cum omnibus pertinentiis et usibus earum, et locum Sancti Augustini, in quo castrum edificatum est, et terra de Cursiniano, et duos mansos in Campriano, et ecclesiam Sancti Pauli in castello de Origia cum suis  pertinentiis, et ecclesiam Sancti Eugenii eum suis appendiciis in Poliano, et terram in Saturniano, et curtem de Serdille, partemque castelli de Barcula, et partem de castello Leciniano, nec non partes ecclesiarum et terre, et tertiam partem ecclesie Sancti Petri in Malenino, ac duas partes ecclesie Sancte Marie in Malenina cum suis pertinentiis. Insuper concedimus illis, et omnino annuimus ut monasterii suprascripti incole decimationes de mansis, terris, uineis, et de omnibus rebus ad predictum monasterium pertinentibus, sicut hactenus predecessores eorum . . . . . . . Precessoribus nostris imperatoribus usi sunt habere, per hunc nostre auctoritatis preceptum deinceps habeant, et quiete possideant. Iubemus etiam firmiter, ut hec nostra  confirmatio in futurum stabilis et inconuulsa permaneat. Et ut nullus episcopus, dux, marchio, comes, uicecomes, nullaque magna uel parua persona illos predictos cenobitas inquietare, molestare, uel ullam iniuriam de prenominatis rebus iniuste iniuriam inferre presumat. Si quis uero hoc nostre auctoritatis preceptum uiolare tentauerit, sciat se compositurum auri optimi centum libras, medietatem nostre camere, medietatem abbati et fratribus eius. Et ut uerius credatur, diligentiusque ab omnibus obseruetur, manu propria roborantes, sigillo nostro iussimus insigniri.

Signum domni Heinrici quarti regis inuictissimi.

Burchardus episcopus et cancellarius recognoui.

 Anno Dominice Incarnationis millesimo octogesimo primo, indictione Iu, secundo Nonas Iunii, anno autem domni Heinrici XXuII, regni uero XXu.

Actum Rome in Christi nomine feliciter. Amen.



IX. Concordia inter Henricum Iu regem, et populum Pisanum, ubi pacta inter eos inita recensentur. 
[MURATORI, Antiq. Ital., u. 19.]

In nomine sancte et indiuidue Trinitatis, HENRICUS, diuina fauente clementia, rex.

Notum sit omnibus Christi fidelibus, tam futuris quam presentibus, qualiter nos consilio nostrorum principum, fidelibus nostris Pisane urbis ciuibus, quod rogauerunt concessimus. Siquidem annuimus  et firmiter statuimus, quemquam hominum nisi communi consensu eorum, nec rasas apprehendere, nec dissipare, nec sigillare infra ciuitatem Pise, neque in burgis, si foras ciuitatis ipsi habuerint enimenta, nec muros suprascripte ciuitatis destruere, nec optatecare, neque suprascriptam ciuitatem igne cremare, nec foderare iubebimus. Et si offensionem miserimus aliquam super aliquem hominem siue de terra, siue de aliquo crimine, cum duodecim sacramentalibus absque pugna, excepto de uita, aut moribus, aut honore nostro, si approbare uoluerit ille, quibus consilium cum eo inuenerit. Nec bannum tollemus, nisi per legem. Nec homo capietur a nobis de suprascripta ciuitate uel burgis, nisi per legem facere prohibuerit, et allodium in ciuitate uel foris non  habuerit. Nec hominibus preparatis ad nauigandum iter prohibemus, nisi studiose hoc fecerint propter querimoniam de eis factam. Et si culpauerimus aliquem eorum, qui ob hoc se prepararet, ut iustitiam possit euitare, permittemus cum sacramento suo se defendere. Et si aliquis eorum in itinere fuerit, mulierem eius in districtionem non mittemus. Et de tenimento, quod aliquis tenuerit per beneficium, quod a nobis tenuerit, eum non disuestiemus nisi per legem. Et consuetudines, quas habent de Mari, sic eis obseruabimus, sicut illorum est consuetudo. Et illum, super quem reclamatio uenerit de terra, si guarentem habere potuerit, uel possessionem iurare uoluerit, per pugnam fatigari non sinemus. Et hominibus de alia ciuitate, aut de alio castello,  uel de alia uilla, uel de alio signoratico, legem non faciemus de Pisanis hominibus, nisi illi de suprascriptis locis, uel eorum seniores, qui offensionem fecerint, legem faciant prius Pisanis hominibus. Fodrum de castellis Pisani comitatus non tollemus, nisi quomodo fuit consuetudo tempore Ugonis marchionis. Hominibus in uillis habitantibus de eorum comitatu fodrum non tollemus. Nec aliquam consuetudinem superimponemus, nisi quantum tres meliores homines ppt  seniores per uillam et castella iurauerint, quod eorum consuetudo fuit tempore suprascripti Ugonis. Qui si iurare noluerint, iurare constringemus. Castaldionem, uel aliquem nostrum missum in suprascripta ciuitate uel comitatu eorum,  ad placitum faciendum eis superesse non sinemus de alio comitatu. Puellis, nec uiduis maritum interdicemus in comitatu Pisano. Nec pretium inde inuite tollemus, nec inuite alicui coniugabimus. Mercatum i . . . calciam in uillis comitatus eorum fieri non sinemus, nisi secundum consuetudinem temporum Ugonis, sacramentis, sicut supradictum est, diffinitam. Albergariam in proprietate alicuius absque uoluntate illius, cuius proprietas est, non faciemus. In suprascripta ciuitate, uel prope eam usque ad medium milliarium, terras, que fuere pascua uel paludes, sitas ante predia illorum, uel ecclesiarum, et communia pascua, non tamen occasione pascuum occupata, eis non tollemus, nec laborare faciemus; et per eos laborare non contendemus, uel per nos aliquis,  usque ad illos fines, quos laudauerint homines ab eis electi ad hoc officium, qui iureiurando affirment se bona fide estimaturos et terminaturos illas terras que fuere pascua uel paludes, et illas demonstraturos, quod erant pascua, que ad culturam debeant remanere. Et nullo amore uel odio propterea missuros illos, si noluerint, ad sacramenta distringemus. Et quod ipsi laudauerint esse, in alium statum transmutare per bonam fidem prohibebimus. Qui si discordauerint in eligendis predictis hominibus, non eligemus, et iurare distringemus. In Roma, et ab ipsa Roma usque Papiam nullum ripaticum dabunt in eis mercatis et locis, ubi ipsi soliti sunt ire per suos, aut se iam ad mercandum iuisse possunt ratione probare. Et illi negociatores, qui ad  Pisam ire uoluerint, non prohibebuntur. Nec marchionem aliquem in Tuscia mittemus sine laudatione hominum duodecim electorum in colloquio facto sonantibus campanis. A fauce Arni usque ad Ripaltam eos euntes et reuertentes per Arnum predari, aut assaltum facere non permittemus, nisi fortasse per meritum. Aldium, quod est in ripa Arni ex utraque parte a mare usque ad Orticariam, non sinemus impediri. Ultra muros antiquos ciuitatis, quod est ab antiquis muris usque ad Arnum, ad communem utilitatem liberabimus. Nec domum in predictis terminis eleuari usque ad triginta sex brachia interdici permittemus. Et ut hoc firmum et inconuulsum sit, hanc chartam scribi iussimus, quam nostra manu, ut infra uidetur, corroboratam sigilli nostri  impressione fecimus insigniri. Iunximus etiam, ut si aliqua nauis fuerit retenta a Gaieta usque ad Luni, nullus audeat depredare, neque inuadere bona ipsorum Pisanorum. Si quis autem huius precepti nostri uiolator exstiterit, sciat se ducentas libras auri optimi compositurum, medietatem nostre camere, et medietatem illi contra quem fuerit iniuria.

Signum domni Heinrici Romanorum regis inuictissimi.

Burchardus cancellarius uice . . . . . archicancellari recognoui.

Datum anno Dominice Incarnationis millesimo octagesimo primo, indictione Iu, anno autem ordinationis domni Heinrici quarti regis XXIu, regni XXX.

Actum feliciter in Christi nomine.



X. Henrici inter reges quarti inter Augustos tertii diploma, quo iura omnia ac priuilegia Farfensi cenobio confirmat et auget. 
[MURATORI, Rer. Ital. Scrip., II, II, 605.]


HENRICUS, diuina fauente clementia, Romanorum imperator Augustus.

Cum petitionibus seruorum Dei rationalibus diuini cultus amore fauemus, et his opportuna beneficia largimur, premium eterne remunerationis rependi non diffidimus. Quocirca omnium sancte Dei Ecclesie, nostrorumque fidelium, presentium uidelicet ac futurorum, comperiat solertia qualiter Berardus uenerabilis abbas monasterii Sancte Dei genitricis semper uirginis Marie, quod in ducatu Spoletino  situm est, et in comitatu Sabinensi constructum in loco qui dicitur Acutianus, nostram adiens presentiam, ostendit nobis nostrorum antecessorum, regum, uel imperatorum precepta eidem monasterio facta, aureis sigillis bullata scilicet Caroli, imperatoris Ludouici, et Lotharii, nec non et Ludouici, alterius, in quibus continebatur, quomodo ipsi, et antecessores eorum Liutprandus scilicet ac Rathgisius, Haistulphus, Desiderius, Longobardorum reges, nec non et imperatorum parentum nostrorum, scilicet Chuonradi aui nostri, et bone memorie patris nostri Heinrici predictum monasterium, propter diuinum amorem, et reuerentiam sancte Dei genitricis semper uirginis Marie domine nostre, sub sua semper tuition e tenuissent. Ob firmitatem tamen rei  postulauit predictus abbas ut eorumdem imperatorum precepta nostra autoritate confirmaremus, et immunitatis preceptum suo monasterio dare iuberemus.

Nos uero eius iustis postulationibus assentientes, confirmamus eidem monasterio quidquid futuris temporibus per instrumenta chartarum uindicare contigerit, prout iuste et legaliter possumus, uidelicet quecunque habere uidetur in territorio Sabinensi, id est ecclesiam Sancti Benedicti cum omnibus suis pertinentiis, et castellum de Arci cum tota integritate sua, et castellum, nomine Tribucum, in integrum, et alueum Pharphe totum in integrum, ecclesiam Sancti Angeli in Tancia cum gualdo, et omnibus suis pertinentiis, sicuti Hildebrandus dux per sua confirmauit precepta, castellum de Bucciniano  totum in integrum, castrum Pharphe cum totis subiacentiis sibi pertinentibus castelli quod uocatur Capud Pharphe, et Sancti Angeli cognomine, et castelli Cerreti mali, et Scandrilie, et Petre Demonum, et Rocce Salici sistorum quinque totam medietatem, cum Podii Maiani medietate, et toto gualdo eius, castellum uulpinianum, castellum de Marciliano, castellum de Terraniano, podium de Catino, castellum de Cufi, et castellum de Furano, curtem de Lori, ecclesiam Sancte Helene. In ciuitate Ortana ecclesiam Sancti Theodori, in uiterbio ecclesiam Sancte Marie, ecclesiam Sancti ualentini in Burgo; in territorio Tuscano, cellam Sancte Marie in Minione cum gualdo, et monte Garberti, et ripa Albella, et marino portu, ecclesiam Sancti Laurentii . . . . .  flumine ecclesiam Sancte Seuere, medietatem ciuitatis uetule, et portus, quem dedit Rainerius comes filius Saxonis comitis pro remedio anime sue predicto cenobio Sancte Marie, et qui filius eius Saxo ante presentiam nostram refutauit, et per chartam ipsi monasterio confirmauit irreuocabili sua et heredum suorum sub centum librarum denaniorum pena Papiensium, ecclesiam Sancti Petri extra muros ciuitatis Cornetane, et quidquid infra ipsam ciuitatem uel foris habere uidetur, ecclesiam Sancti Peregrini, ecclesiam Sancti Angeli sub ripa in comitatu Senensi, curtem Leoninam in comitatu Narniensi, monasterium Sancti Angeli, et collem Sancti Antimi, et Sancte Marie, et Sancti Ioannis infra  ciuitatem Interamnensem, ecclesiam Sancti Saluatoris, et Sancti Siri, ecclesiam Sancte Marie in Mediano cum medietate ipsius castelli in comitatu Perusino, cellam Sancte Marie in Diruta in comitatu Assisio, ecclesiam Sancti Bartholomei, et Sancti Ioannis in Satriano, et Sancti Benedicti.

In comitatu Spoletino, ecclesiam Sancti Marci, et Sancti Saluatoris, et Sancti Pauli, et Sancti Martini, in comitatu Ausimano, curtem de monte Polisco; in comitatu Senogalliensi, curtem de Luzano; in comitatu Camerino curtem de Sala bona, et de Treuenano, et de Sancti Abundii, et Sancti uiti; et in castello Petroso, curtem Sancte Antie, et de castello Albocauallo, duas partes, sicut Octauianus per chartas in ipso monasterio dedit. In comitatu  Firmamo monasterium Sancte Marie, et Sancte uictorie, quod positum est in Mantenano monte, cum castellis, cellis, uillis, et curtem de Plotersano cum castello, curtem de Curestano cum castello, Sanctam Mariam in casule cum castello de Area antiqua, et castellum de Tariano, et portionem de Morta, castellum de Aganello cum molendinis, Sanctam Mariam in Strata, Sanctam Mariam in Pontana, Sanctam Mariam in Clenti, cum castellis, et ecclesiis, et molendinis, et aquam deducere, ubi necesse fuerit. Item contra flumen Clentis curtem Sancti Siluestri intra ciuitatem Firmanam, et alibi curtem Sancti Sabini, et curtem que uocatur in Preterio cum omnibus suis pertinentiis, curtem Sancti Martini cum medietate collis  Bonelli, et medietatem de Morra, et quartam partem ex alio, et castellum de Cubeta, et portionem de Rose, et curtem de Moliano, in qua est ecclesia Sancte uictorie, et portionem de insula de uerano; in Troliano, terras, ac uineas cum littore maris, et portu, et medietatem castelli de monte Alberti, curtem de filiis Rodsimundi cum castello, et ecclesiis, curtem de Talasano, et medietatem castelli de Lurotu, monasterium Sancti Saluatoris in Cantalupo, et Sancti Benedicti de Ripa; in comitatu Asculano, iuxta flumen Asum, monasterium Sancti Saluatoris cum castello Furcie, Calliano, et Cimbriano, castrum Ophide, Iscelam, Beneuentulum, Sanctum ualentinum, montem Aguscanum, insulam Sancti Elisei,  medietatem de Porche, quintam partem de Ripa, Contenanum, Asinanum, montem Cosi, Spinetulum, Auilanum, Dullianum, medietatem podii Sancti Emindii, castellum de Curru, monasterium Sancti Laurentii in Polesio cum castello Rotello, octauam partem Postmontis, collem Marii, podium, montem Prandonis, montem Cretaceum, Scurcula, medietatem de foce de Tronto, curtem de Mozano Sessu pesile; in comitatu Aprutiensi curtem de Motiano, curtem de Surnaria, ecclesiam S. Petri in Pedoniano; in comitatu Pinnensi curtem, que dicitur in monte Peditto, cum castello ibi edificato, curtem  aliam prope se, curtem Sancte Marie in Catilini, curtem Sancte Lucie in Ciciliano, ecclesiam Sancti Clementis, et Sancti Elie; in comitatu Teatino, monasterium Sancti Stephani, quod ponitur in Lucania, et Pharam filiorum Guarnesii et podium Hortonelle, Sanctum Clementem sicut Attus comes per concambium pro portione de Attissa dedit; in comitatu Balbensi curtem Sancte Marie in Griano, et Sancti Angeli, et Sancti Laurentii, et Sancti Ioannis, et Sorzano, et ecclesiam Sancti Peregrini, et Sanctam Mariam in Forfone, et Sanctam Mariam in Sarzana in Samnii partibus super uulturnum flumen, monasterium Sancti uincentii  cum castellis, et omnibus suis pertinentiis, quod sanctus Thomas Pharphensi monasterio a duce Gisulfo per preceptum  acquisiuit: in comitatu Morsicano curtem Sancti Leucii, et curtem de Transaquas, et Sancte Marie in Apinianici, et curtem Sancti Adriani; in Amiternensi castellum, quod uocatur pretorium, ecclesiam Sancte Marie in Loriano cum seruis, et ancillis suis, curtem de castello Colle Monte cum ecclesia Sancte Marie in Casali, curtem de uallantis, ecclesiam Sancti Saluatoris, et Sancti Sebastiani, curtem Sancti Martini, monasterium puellarum Sancti Georgii, et ecclesiam Sancti Michelis archangeli, et ecclesiam Sancti Iacobi, et Sancti Georgii, et aquam de Manicone, ecclesiam Sancti Saluatoris cum terra de Acupieta, et ecclesiam Sancti Leopardi, et Sancti Gregorii, et Sancte Agathe, et Sancti Elie, et Sancti Ioannis, ecclesiam  in Asera, et ecclesiam alteram Sancti Ioannis in Tazano, et ecclesiam Sancti Iustini, castellum, quod uocatur Lunianum, et Asprum, et podium Sancti Maximi; item, ecclesiam Sancti Petri in Pinsile; in Interocrino territorio, curtem Canate; in territorio Carzulano, ecclesiam Sancti uincentii, et Sancti Thome apostoli; castrum uetus de Ophiano, et castellum de monte Liano, et monasterium Sancti Ioannis, ecclesiam Sancte Agnetis, curtem de Territa et Narnate in Tore, curtem Sancte Marie in Corneto; in ciuitate Tiburtina ecclesiam Sancte Marie, cognomento Sancti Adriani; in urbe Roma cellam Sancte Marie, et ecclesiam Sancti Benedicti in loco, qui dicitur Scorticlarii, ecclesiam Sancte  Marie in Formello, quam Leo IX papa misericorditer contulit; in territorio Collinensi ecclesiam Sancti Andree, et ecclesiam Sancti Blasii, et Sancti Sebastiani, et Sancte Marie iuxta castellum extra portam, ecclesiam Sancte Iustine, et ecclesiam Sancte Christine; in Pisia ciuitate ecclesiam Sancti Petri, et alibi ecclesiam Sancti Thome.

Insuper et per istud nostrum preceptum confirmamus terram Sancte Marie, iuxta Pisiam petiam I in loco, ubi dicitur a la Reuoluta, aliam petiam iuxta flumen Arnum, ubi dicitur Plaia de Plutiniano, et in Gompho terram modiorum XXIu; in territorio  Reatino Repastum castrum; in comitatu Firmano, curtem Sancti Saluatoris sub muro ciuitatis Firmane, et curtem Sancti Geruasii, et curtem Sancti Sigismundi, et terram de Paratinis, curtem Sancti Angeli de uilla magna, curtem Sancti Desiderii, et curtem de Cupresseto, et curtem Sancti Angeli in Niuiano, et curtem Sancti uenantii, et curtem de Columelli, et curtem Sancte Felicitatis, terram de Rauiliano, et curtem Sancti uenantii, et de Solario, et curtem Sancte Marie in Motiano, et curtem de Caminatis in loco qui uocatur Murrum, curtem de Brezzano in loco qui uocatur Serranianus, castellum filiorum Guinizonis, curtem Sancte Marie matris Domini, curtem Sancti Maroti, et curtem de ualle, curtem Sancte Marie in Ortatiano, et curtem Sancti  Saluatoris in Memoriis, curtem de Blotenano, curtem Sancti Antimi, et curtem de monte Falcone, et curtem Sancte Marie in Murra, curtem Sancti Angeli inter duas terras, et aliam curtem Sancti Angeli in Murgiano, curtem Sancti Angeli in Antiano, item curtem de monasterio Lumerto cum ecclesiis duabus, id est Sancte Marie et Sancti Benedicti cum omnibus earum pertinentiis.

Hec autem supradicta omnia, que ad predictum monasterium pertinere uidentur, seu et in futurum ab aliis hominibus iuste et legaliter ei acciderint, nec non et ea que iniuste ab aliquibus possidentur, aut in urbe Roma, uel in ceteris totius regni nostri Italici partibus habere dignoscitur, per hoc nostrum preceptum eidem sancto loco confirmamus, et per  bannum, et per iussionem nostram, nostrorumque antecessorum regum, uel imperatorum auctoritate, una cum terris, uineis, monasteriis sibi subiectis, ecclesiis, castellis, curtibus, domibus, uillis, capellis, aquis, aquarum decursibus, piscationibus, molendinis, mercatis, cultis uel incultis, colonis, aldiis, aldiabus, manentibus, omnibusque supra terram ipsius monasterii residentibus, seruis, ancillis, omnique familia utriusque sexus, cunctisque animalibus. Atque pro Dei amore nostreque anime salute, eidem monasterio ministrantibus perdonamus, ut nullus eorum, aut suorum hominum deinceps freda, seu tributa undecunque exigenda, aut mansiones, uel paratas faciendas, uel fideiussores tollendos, aut  homines eiusdem monasterii, tam ingenuos quam seruos, libellarios, siue clericos, uel chartularios, aut offertos, omnesque sub ditione huius monasterii commanentes, distringendos, uel ad publicas excubias compellendos, aut ullas redhibitiones, aut quaslibet occasiones requirendas, nostris uel futuri temporis diebus, ingredi audeat, aut in aliquo loco det portonaticum, aut ripaticum, aut glandaticum, uel herbaticum, uel pontonaticum, tam de monachis quam de monachabus, quam clericis, quam de omnibus supra terras eorum residentibus. Confirmamus eidem monasterio priuilegia Romanorum pontificum Adriani et Pauli et eorum successorum, simul cum omnibus rebus sibi collatis a diuersis hominibus, commutationes, donationes, seu et omnia que per  instrumenta chartarum, ut diximus, illi largita, aut largienda sunt monasterio, cum omnibus suis pertinentiis. De teloneis uero mercatorum, et pontium, decimas ad portam monasterii dare iubemus. Precipientes ergo iubemus ut nullus archiepiscopus, episcopus, dux, marchio, comes, uicecomes, uel aliquis missus noster discurrens, sculdasius, castaldius, nullaque imperii nostri magna paruaque persona predicti monasterii abbatem, uel monachos, seu aliquem fidelem inquietare, molestare, aut, de his que suprascripta sunt, sine legali iudicio disuestire presumat, aut aliquam minorationem facere tentet.

Unde monemus fidelitatem uestram, ut cum iam fatus abbas, uel monachi, aut aduocatus eiusdem monasterii in uestra ministeria iustitias requirendas  uenerit, duces, seu comites, qui pro tempore fuerint, in quorum ducatu uel comitatu prefatum cenobium aliquid possidere dignoscitur, defensores, atque adiutores existant in omnibus, tam prefato abbati quam successoribus eius, ut nullius potestatis personam uim aut iuuasionem aliam inferre permittant in his, que ad memoratam ecclesiam pertinent. Et nullus ausus sit recipere sub sua iussione, aut tuitione eiusdem monasterii fugitiuos, uel malo animo discedentes. Precarias uero, et commutationes iniuste factas, uel iniuste acquisitas, uolumus irritas, et absque pena obligationis solutas, offertosque predicti monasterii nolumus in seculo uagari, sed ubicunque inuenti fuerint, liceat abbati, qui pro tempore fuerit, uel etiam monachis ad monasterium  reuocare, et si opus fuerit, dux, aut comes eiusdem temporis eos ad monasterium reuerti faciant. Si uero de qualibet causa a parte ipsius monasterii orta fuerit intentio, non per uiles personas, sed per nobiliores homines et ueraciores, sicut ad presentiam nostram, rei ueritas inquiratur et finiatur. Nulla denique mallatura ab aduocato ipsius monasterii penitus requiratur, nec etiam bannus noster pro qualibet causa a parte memorati monasterii aliquando exigatur, sed liceat abbati et successoribus eius res et possessiones iam dicti monasterii sub immunitatis atque tuitionis ordine possidere. Et si fodcum, uel aliquid de eiusdem monasterii possessionibus fiscus noster sperare potuerit, totum pro  eterne remunerationis premio ipsi monasterio concedimus in alimoniam pauperum, et stipendia monachorum ibidem Deo militantium, ut nostris, futurisque temporibus proficiat in augmentis, quatenus memoratos Dei seruos liberius pro nobis, et stabilitate nostri imperii, Domini clementiam exorare delectet. Et quandocunque abbas eiusdem monasterii de hac luce migrauerit, ipsis inter se monachis unanimiter consentientibus, secundum regulam sancti Benedicti, sicut eorum edocet ordo, et rectum est, quem digniorem sibi inuenerint licentiam habeant eligendi abbatem. Si quis igitur huius nostre confirmationis precepti quandoque uiolator exstiterit, uel quidpiam eorum, que fieri prohibuimus, contra prenominatum monasterium facere  tentauerit, sciat se secundum constitutionem Domini, et genitoris nostri Henrici imperatoris Augusti, aliorumque imperatorum, qui huius monasterii roborauerunt precepta, et per hanc nostram preceptionem mille libras auri purissimi esse compositurum, medietatem camere nostre, et medietatem predicto monasterio, ipsumque regentibus.

Datum anno Dominice Incarnationis 1084, anno autem Domni Henrici Iu regis tertii Romanorum imperatoris Augusti ordinationis XXX, regni XXuIII, imperii primo.



XI. Confirmatio omnium bonorum et iurium facta monasterio S. Zenonis ueronensis ab Henrico quarto rege, imperatore tertio. 
[MURATORI, Antiq. Ital., I, 739.]


In nomine sancte et in indiuidue Trinitatis, Heinricus diuina fauente clementia Romanorum imperator Augustus. Imperialem sublimitatem condecet, ut quanto ceteris dignitatibus excelsior colitur, tanto iustis petitionibus Deo seruientium benignior nec non clementior inueniatur. Quapropter notum esse uolumus omnibus sancte Dei Ecclesie, nostrsique fidelibus, tam futuris quamque presentibus, qualiter domnus Sigebodus, sancte ueronensis Ecclesie episcopus, una cum Werinherio abbate monasterii Sancti Zenonis confessoris, nostram clementiam suppliciter exorando adiit, ut ob amorem Dei omnipotentis, beatique Zenonis reuerentiam, multum nos  deprecans, ut omnes proprietates et possessiones monasterii predicti, etc., eidem cenobio corroboraremus. Nos uero iustis eorum petitionibus consentientes pro remedio anime nostre, et ob interuentum dilectissime coniugis nostre Berthe, atque ob interuentum karissimi filii nostri Chuonradi, predicto monasterio concedendo confirmamus, etc., id est in iudiciaria Gardense castellum, quod nominatur Pasturingo, quod monasterio Sancti Zenonis bone memorie Arduinus comes et filius eius Eriprandus pro remedio animarum suarum per chartam offersionis contulerunt, etc. Nec non et castellum, quod uocatur Insula Nonense, quod ad ipsum monasterium per offersionem, donationem, atque comparationem deuenit, cum omni redditu et districtu,  uel fodrum, quod nunc habere uidetur. Donamus insuper atque concedimus eidem monasterio Sancti Zenonis liberos homines, quos uulgo Arimannos uocant, habitantes in castello Sancti uiti, et in eius territorio, nec non et Herimannos habitantes in uico Sancti Zenonis ab ecclesia Sancti Martini in aquario usque ad cliuum, cum omni debito, districtu, actione, atque placitu. Seu quidquid a bone memorie Otberto, atque Adalberio ueronensium episcopis concessum fuit, id est furtum, adulterium, atque ripaticum a prefata ecclesia usque ad cliuum, nec non et cum omnibus rebus ad prefatum monasterium pertinentibus, cum ecclesiis, et castellis, uicis, colonis, mancipiis, commendatitiis, factitiis, etc.  Quapropter iubemus atque decernimus ut quantumcunque memorata ecclesia Sancti Zenonis, etc., iuste et legaliter habere dignoscitur, etc., securiter teneat, etc. Nullum censum, neque thelonaticum, uel de siluis capulum persoluere cogatur. Nullus infra eorum uillas aut castella ingredi, placitum tenere, aut eorum liberos, siue famulos distringere uel pignorare, neque hospitari, seu aliquam functionem aut exactionem exigere audeat. Si quis uero, etc.

Signum domni Heinrici tertii Romanorum imperatoris Augusti.

Burchardus cancellarius uice Sigewini archicancellari recognoui.

Data Xu Kalendas Iulii, anno Dominice Incarnationis  1084, indictione uI, anno autem domni Heinrici tertii Romanorum imperatoris, regni XXIX, imperii uero I.

Actum uerone in Christi nomine. Amen.

Locus sigilli cerei + exstantis cum imperatore sedente, et manu dextra globum, sinistra hastam tenente, cum epigraphe HEINCUS DI GRATIA TERCIUS . . . . . . . . . . . . . . . . TOR AUG.



XII. Diploma Henrici III imperatoris Rodulfo abbati Stabulensi concessum.---Confirmat omnes monasterii possessiones, immunitates et commutationes, aduocatorum iura limitat, et Malmundariensium audaciam compescit. 
[MARTENE, Ampl. Collect., II, 75.]


In nomine sancte et indiuidue Trinitatis. Respectu diuine miserationis electus tertius HEINRICUS, gratia Dei, Romanorum imperator Augustus et patricius.

Quoniam comperimus auctoritate sancte Scripture omnem hominem de bonis exemplum accipere debere, dignum et iustum fatemur, id magis imperialem celsitudinem sollicitius decere seruare; debet enim auctoritas tante sublimitatis aliquando reuoluere qualiter res ecclesiarum Dei site sint, et que a precedentibus regibus uel imperatoribus in eis seruientibus tradita sint, et ab eis tradita uel concessa auctoritatis sue renouare ac roborare litteris. Unde nouerit numerositas fidelium nostrorum, tam presentium quam futurorum, illustrem uirum abbatem  Rodulphum de monasteriis, Stabulaus siue Malmundarium cognominatis, que utraque quondam corporaliter uiuens sanctus Remaclus sumptu et auxilio Sigiberti regis, infra forestem nostram in saltu Arduenne, fabricauit et consecrauit, in quorum etiam principali, id est Stabulaus, corpore tenus sibi quiescere complacuit, nos cum monachis suis adisse, et scripta uite ipsius agii confessoris Christi Remacli, nec non et precepta regum Sigiberti, Hildrici, Theoderici, qui petitione eius et admonitione constructores fuerunt ipsorum locorum, et sancita imperatorum Caroli, Ludouici, trium Ottonum, sed et serenissime memorie Heinrici imperatoris genitoris nostri detulisse et postulasse nostram celsitudinem,  ut omnia appendentia, uel tradita ipsis ecclesiis, a tempore sancti Remacli per succedentia tempora, nostre imperialis preceptionis firmaremus auctoritate. Est igitur nostra dignatione sancitum ut quidquid predecessorum suorum temporibus in illis locis fuit traditum aut condonatum, seu quod abbati Popponi imperator Heinricus, ob sue anime mercedem in Hasbanio reddidit beneficium, siue quod a diue memorie auo nostro ipsi fuit restitutum a comite Herimanno, ex herede mortuo per aliquanta tempora iniuste detentum, Scalentin uidelicet et Palisiol cum omnibus appendiciis suis, nec non et decimas ecclesiarum, quas predecessoribus ipsius predecessores nostri imperatores dederunt, et confirmauerunt, et quidquid ad ipsa loca emit, sextam uidelicet  de Amblaua et Tumbis a comite Godefrido de Engeis, uel quod de bono ecclesie concambiauit Wendengias et Corworo mon. abbatis Sancti Maximini data uilla, Asteleburna loco concambii, seu quod ab Hathelino  episcopo Bantbergensi et eius preposito Liupoldo concambiauit, prediolum scilicet Lukesenges pro Wendengus et duobus mansis apud Andernaicum, et pro noua de Buobarde, sine aliqua infractura maneat inconuulsum. Quoniam uero predecessores nostri reges uel imperatores sue auctoritatis firmitate ipsis locis sanciuerunt ut aduocatus ipsorum monasteriorum in cortibus, ad ipsa loca respicientibus, non presumat mansuras aut paraturas facere, redhibitiones uel freda exigere, aut placitum tenere, aut parefredos sumere sibi sine  permissu abbatis uel uoluntate, eadem et nos ipsi abbati et eius successoribus firmando corroboramus, bannique nostri impositione ne deinceps quisquam hec audeat infringere uigoramus, et quidquid sane acquisitum reperit in quibuslibet rebus Ecclesie, roboratur nostre preceptionis auctoritate, habens emunitatem ab omni aduocatorum infestatione. Et quoniam monachis Malmundarii constitutis, sancita antiquorum regum uel imperatorum non suffecerunt, sed sub duobus abbatibus rescindere eadem monasteria laborauerunt, quod a temporibus sancti Remacli adhuc manet inconuulsum, propter hoc, inquam, ne aliqua deinceps inter eos controuersia fiat, quod euenisse temporibus domni imperatoris  Ottonis secundi constat, quodque infra annos pueritie nostre per nos quorumdam non sano deprauatos consilio per quinquennium et eo amplius tempore contigit euenisse, sed apud curiam nostram Leggie celebratam in Pascha anno uidelicet 1071 Incarnationis Dominice, ipsi sancto Remaclo nobis presentialiter  oblato causa expetende iustitie, qui utrorumque cenobiorum fundator illic per miracula, que Deus omnipotens per eum nobis et fidelibus nostris presentibus dignatus est ostendere, claruit esse ueracissime quod a nobis erat discissum  iniuste; fatemur nos iuste sibi redditum perpetualiter redintegrasse. Et ideo statuimus firmissime, secundum nostrum imperiale edictum, ut sub unius abbatis regimine, sicut iugiter permansit, utrumque sit deinceps subiectum cenobium. Et ut hec nostre concessionis ac renouationis atque confirmationis de omnibus his plenior habeatur auctoritas, manu propria hoc preceptum subterfirmauimus, et sigilli nostri impressione insigniri iussimus.

Signum domni Heinrici tertii Romanorum imperatoris Augusti.

Humbertus cancellarius uice Ruothardi archicancellarii recognoui.

Data est X Kalend. Decembris, anno ab Incarnatione Domini 1089, indictione XII; anno autem domni  Heinrici tertii Romanorum imperatoris Augusti, regni quidem XXXuI, imperii uero uI.

Actum Magontie in Christi nomine feliciter. Amen.



XIII. Heinrici regis quarti, imperatoris tertii, diploma, quo nonnulla castella confirmat monasterio ueronensi S. Zenonis. 
[MURATORI, Antiq. Ital., u, 623.]

In nomine sancte et indiuidue Trinitatis, HEINRICUS, diuina fauente clementia, Romanorum imperator Augustus.

Imperialem sublimitatem condecet, etc. Hac ergo iusta et equa consideratione propter Domini timorem,  et anime nostre, uel parentum nostrorum remedium monasterio beati Zenonis per hanc presentem nostre munificentie auctoritatem perpetuo confirmamus, modisque omnibus corroboramus, id est in iudiciaria Gardense castellum, quod nominatur Pastoringo, quod monasterio Sancti Zenonis bone memorie Arduinus comes, et filius eius Eriprandus pro remedio animarum suarum per chartam offersionis contulerunt cum omnibus pertinentiis suis, etc., nec non et castellum quod uocatur Insula Nonense, quod ad ipsum monasterium per offersionem, donationem, atque comparationem deuenit, cum omni redditu, et districtu, et fodru, etc. Placuit etiam nostre serenitati ob eternam remunerationem statuendo. . . . . . . . . . . ut castrum, quod dicitur  Capauum, quod a puero Uberto pro remedio anime sue, suorumque parentum, monasterio Sancti Zenonis iudicatum, atque traditum esse cognoscitur, cum omnibus rebus iam dicti castri pertinentibus, seu famulis, facticiis, cum omni debita districtione. Quod denique confirmamus etiam dicto monasterio Sancti Zenonis ad suorum prebenda monachorum eleemosynam proprietamus cum omnibus suis pertinentiis, districtis, etc. Si quis igitur dux, marchio, etc.

 Signum domni Heinrici tertii inuictissimi imperatoris Augusti. Locus + sigilli Cerei deperditi.

Ego Ogerius Dei gratia Hiporiensis episcopus et cancellarius uice Herimanni cancellarii recognoui.

. . . . . . Dominice Incarnationis millesimo nonagesimo, uI indictione, regnante Heinrico imperatore III regni eius XXIu, imperii autem uIII. Hoc actum est Iu. Id. Aprilis uerone. In Dei nomine feliciter. Amen.



XIu. Donatio Castri Noui, Campitelli, et Scorciaroli facta Cononi episcopo Mantuano, eiusque ecclesie, ab Heinrico rege Iu, imperatore III. 
[MURATORI, Antiq. Ital., u, 645.]


In nomine sancte et indiuidue Trinitatis. HEINRICUS imperator semper Augustus.

Quoniam opportunum nobis, et utile ualde statui ac decori regni et imperii nostri euidenter esse cognoscimus sanis nostrorum fidelium consiliis, in his maxime que ad curam et honorem nostri regiminis pertinent, diligenter condescendere, si quid forte occurrit, quod honorem nostrum non minuat, et sanctam sublimet Ecclesiam, eorum nullatenus debemus salutaria consilia contemnere. Dicit namque Sapientia: Omnia fac cum consilio, et postea non penitebis . Est quoque, iuxta Psalmistam, regis honor iudicium et iustitiam diligere, et in ueritate posse dicere cum Psalmista: Domine,  dileximus decorem domus tue . Ut igitur per honorem et amplificationem donorum Dei, cuius seruitio uacare debemus incessanter ex dilectione, si saluari cupimus et eternam consequi gloriam, nostrorum sane fidelium consilia piis auribus exaudientes, et ad dignam et humilem, et laudabilem petitionem Cononis Mantuani episcopi clementer respicientes, Castrum Nouum, et Campitellum, atque Scorciarolum cum omnibus eorum pertinentiis intus et foris, salua nostra regali iustitia, per hanc nostram preceptalem paginam habenda perenniter atque possidenda sine molestia iure proprietario Mantuane Ecclesie concessimus. Si quis igitur dux, marchio, comes, uicecomes, aut alia quelibet persona, cuiuscunque conditionis fuerit,  hanc nostram preceptalem paginam uiolare presumpserit, mille libras auri puri compositurus banno nostro subiacebit, medietatem nostre camere, et medietatem predicte Ecclesie. Ut autem inuiolabiliter ab omnibus obseruetur, imagine nostri sigilli insigniri diligenter iussimus.

Signum domni Heinrici imperatoris Augusti.

Datum anno Dominice Incarnat. 1093, regnante domno Heinrico Romanorum imperatore Augusto XXXIX, imperante uero IX, indictione uero u.

Auctum Mantue feliciter.



Xu. Heinrici regis Iu imperatoris III diploma confirmatorium quorumlibet iurium Ticinensis Ecclesie. 
[MURATORI, Antiq. Ital., uI, 327.]


. . . . . . . . . . interuentu quoque marchionis Wilielmi, Arduinus. . . . . . . ciuium Papiensium maiorum et minorum, Papiensi Ecclesie beatissimi Syri gloriosi confessoris, cuius pio interuentu nostrum uiget imperium. . . . . . . leguntur per hanc preceptalem paginam iure perenni donamus atque concedimus, nominatim uidelicet Brementensem abbatiam cum omnibus que ad illam pertinent, castris, curtibus, uillis, capellis, siluis, terris, cultis et incultis, pascuis, paludibus, aquis, aquarumque  decursibus, piscationibus, molendinis, destrictis, teloneis, albergariis, placitis inuest. . . . . . conditionibus, ac familiis, cellis quoque nominatim hic notatis: Sanctum Petrum in Noualesio, campum Merleti, Sanctum Andream in Taurino, Babianum, serram Sancti Petri, cellam Caualarie, Sanctum Petrum in Pagno, Polentiam, Sanctum Petrum ad Wascum, Sanctam Mariam in Polexi, cellam de Supunigo, cellam de Laumello, Sanctam Agatham in Balsula, Rometam, castella etiam Castagnetum, Gunzoue, Sanctum Saluatorem, Cano . . . . . . Tanetum, Palaciolum, Cisalum, seu ceteras cellas . . . . . . . curtes et omnes res ad predictam abbatiam et cellas pertinentes. . . . . . in integrum. Si quis igitur dux, marchio, comes, uicecomes, aut  quelibet alia persona hanc preceptalem paginam uiolare presumpserit, mille libras auri optimi compositurus banno nostro subiacebit, medietatem nostre camere, et medietatem predicte Papiensi Ecclesie. Quod ut uerius credatur, et ab omnibus inuiolabiliter obseruetur, impressione nostri sigilli iussimus insigniri.

Signum domni Heinrici Romanorum imperatoris inuictissimi atque piissimi in uirtute Dei.

Ego Oglerius, Dei gratia, Hiporiensis episcopus et cancellarius, uice Herimanni Coloniensis archiepiscopi archicancellarii recognoui.

Anno Dominice Incarnationis millesimo nonagesimo tertio, indictione prima, regnante Heinrico XXXIX, imperante autem IX, mense Maio.

 Actum est Papie feliciter.



XuI. Decretum Heinrici imperatoris tertii promulgatum in placito Patauii habito pro tutela quorumdam bonorum, ad monachos Sancte Iustine Patauine spectantium. 
[MURATORI, Antiq. Ital., II, 943.]

Dum in Dei nomine in ciuitate Pataui in Broilo iuxta episcopalem domum in iudicio residebat domnus Heinricus, Dei gratia, tertius Romanorum imperator Augustus, adesset cum eo Walbrunus ueronensis episcopus ac cancellarius, Bruchardus, et Walnerius marchiones, Bonefacius comes, Manfredus comes, Hisnardus, Aldecherius, Aichardus,  Ugo, Gumbertus iudices, Peregrinus de uerona, Ubertus de Fontanauiua, Cono, Gumbertus de Talsano, Odelricus de Saluazano, Ucho de Casale, Baronzello, et Cono Patuaro, Bernardus Almenardo, Odo de Iustinus iudex, et reliqui plures. Ibique in eorum ueniens presentia Ioannes presbyter et monachus, prior monasterii Sancte Iustine, cum ceteris monachis eiusdem monasterii, insimul cum Ingelero aduocato suprascripti monasterii, retulerunt et ceperunt dicere, ac postulare mercedem. »Petimus ad uos, domne imperator, ut uos, propter Deum ac uestram mercedem, mittatis bandum super nos, et super illas res quas res Litulfus de Cararia hic in uestra presentia nobis refudauit, scilicet curtem que uocatur Montesilice, cum omnibus  rebus ad ipsam curtem pertinentibus, et super illas res, quas Milo et Heinricus germani similiter hic in uestra presentia nobis refudauerunt, scilicet uilla, que dicitur Lignaria, et uilla que dicitur Ronchi, cum omnibus pertinentiis suis, et uilla, que dicitur Tribano, et Caput Silue.« Tunc cum predictus domnus imperator taliter audisset mercedem, per iudicum consilium, qui ibi aderant, et per fustem, quem in sua tenebat manu, misit bandum super predictos monachos et super eorum aduocatum, et super predictum monasterium, et super predictas omnes illas res, que superius leguntur in  integrum, ut nullus quislibet homo predictum monasterium  de predictis rebus inquietare aut molestare, uel deuestire audeat. Qui uero hoc fecerit, sciat se compositurum auri optimi libras centum, medietatem camere domni imperatoris, et medietatem ad predictum monasterium Sancte Iustine. Et insuper misit bandum, ut nullus episcopus, nullusque abbas predictas res audeat in beneficium alicui dare uel per titulum pignoris alicui obligare, uel quodcunque ingenium a manibus fratrum auferre. Qui uero hoc fecerit, sciat se compositurum parti publice auri optimi libras centum. Finita et causa, et notitia pro securitate suprascriptum monasterium Sancte Iustine fieri admonuerunt.

Quidem et ego Ioannes notarius ex iussione domni imperatoris, et iudicum admonitione scripsi, anno  ab Incarnatione Domini nostri Iesu Christi millesimo nonagesimo quinto, secundo Kalendas Iunii, indictione tertia.

    + Ego Heinricus Dei gratia tertius Romanorum imperator Augustus subscripsi.
    + Ego Wilbrunus cancellarius ex iussione domni imperatoris manu mea subscripsi.
    + Ego Isnardus iudex subscripsi.
    + Ego Aldegerius iudex interfui.
    + Ego Ugo iudex interfui.
    + Ego Gumbertus iudex interfui.
    + Ego Agichardus iudex interfui.
     + Ego Peregrinus iudex interfui.





ANGLORUM REGUM QUI SAECULO XI FLORUERE LEGES ECCLESIASTICAE ET DIPLOMATA



AETHELREDUS II 





LEGES ECCLESIASTICAE AETHELREDI



Quatuor partes habentur in Iornalensi manuscripto. Tres priores nil conferunt in rem Ecclesie, quarte uero sunt hec capitula.



TITULI CAPITULORUM.


    I. De denario sancte Ecclesie dando, et de decimatione thaynorum.
    II. De ieiunio, et feriatione trium dierum ante festum sancti Michelis.
    III. Quid regi et populo omni die sit cantandum.
    Iu. De consuetudinibus sancte Dei Ecclesie reddendis.
     u. Ne quis uendatur extra patriam.
    uI. De roboria.
    uII. De eleemosynis, et rectitudinibus ecclesie.





HAEC INSTITUERUNT REX AETHELREDUS ET SAPIENTES EIUS APUD HABAM CAPITULA.

I. In primis ut unus Deus super omnia diligatur et honoretur, et ut omnes regi suo pareant sicut  antecessores sui melius fecerunt, et cum eo pariter defendant regnum suum. Et constituerunt in primis Dei misericordiam et auxilium inuocare ieiuniis, eleemosynis, confessione et abstinentia, et malefactis, et iniustitia abstinere. Et ut detur de omni carruca denarius, uel denarium ualens, et omnis qui familiam habet, efficiat ut omnis hirmannus suus det unum denarium. Quod si non habeat, det dominus eius pro eo. Et omnis thaynus detenet [f. decimet] totum quod habet.

II. Et instituimus ut omnis Christianus qui etatem habet ieiunet tribus diebus, ieiunet in pane et aqua, et bis [lege herbis] crudis, ante festum sancti Michelis. Et omnis homo ad confessionem uadat, et nudis pedibus ad ecclesiam, et peccatis omnibus  abrenuntiet emendando et cessando. Et eat omnis presbyter cum populo suo ad processionem tribus diebus nudis pedibus, et super hoc cantet omnis presbyter triginta missas, et omnis diaconus, et clericus triginta psalmos, et apparetur tribus diebus corrodium uniuscuiusque sine carne in cibo et potu, sicut idem comedere deberet, et diuidatur hoc totum pauperibus. Et sit omnis seruus liber ab opere illis tribus diebus quo melius ieiunare possit; operetur sibimet quod uult. Hi sunt illi tres dies: dies Lune, dies Martis, et dies Mercurii proximi ante festum sancti Michelis. Si quis ieiunium suum infringat, seruus corio suo componat, reddat liber pauper triginta denarios, et regis thaynus centum uiginti solidos, et diuidatur hec pecunia pauperibus. Et  sciat omnis presbyter, et tungrauius, et decimales homines, ut hec eleemosyna, et ieiunium proueniat, sicut in sanctis iurare poterunt.

III. Et precipimus, ut in omni congregratione cantetur quotidie communiter pro rege, et omni populo suo una missa ad matutinalem missam, que inscripta est: Contra paganos, et ad singulas horas decantet totus conuentus extensis membris in terra psalmum: Domine, quid multiplicati sunt , et collectam contra paganos, et hoc fiat quandiu necessitas ista nobis est in manibus. Et in omni cenobio uel conuentu monachorum celebret omnis presbyter sigillatim triginta missas pro rege et omni populo, et omnis monachus dicat triginta  Psalteria.

Iu. Et precipimus ut omnis homo super dilectionem Dei et omnium sanctorum det cyrisceattum, et rectam decimam suam, sicut in diebus antecessorum nostrorum fecit, quando melius fecit; hoc est sicut aratrum peragrabit, decimam acram: et omnis consuetudo reddatur super amicitiam Dei ad matrem ecclesiam cui adiacet, et nemo auferat Deo quod ad Deum pertinet, et predecessores nostri concesserunt.

u. Et prohibemus, ne quis extra patriam uendatur; si quis hoc presumat, sit preter benedictionem Dei et omnium sanctorum, et preter omnem Christianitatem, nisi peniteat et emendet, sicut episcopus suus edocebit.

 uI. Et prohibemus omnem roboriam omni homini. Et sit omnis homo iure publico dignus, pauper et diues, et reddatur omnis roboria; si quis aliquam fecerit, emendet sicut prius et postea fecit. Et si quis prepositus eam fecerit, dupliciter emendet quod alii iudicaretur.

uII. Et reddatur pecunia eleemosyne hic ad festum sancti Michelis, si alicubi retro sit per plenam uitam, et omnibus annis deinceps reddantur Dei rectitudines in omnibus rebus que supra dicte sunt, per amicitiam Dei et sanctorum omnium, ut Deus omnipotens misericordiam nobis faciat, et de hostibus triumphum nobis et pacem indulgeat, que sedulo deprecentur, ut misericordiam eius consequamur hic, et in futuro requiem sine fine. Amen.


 De officio iudicis.

Omnis iudex iustus misericordiam et iudicium liberet in omnibus, ut in primis per rectam scientiam dicat emendationem secundum culpam, et eam tum admensuret propter indulgentiam. Quedam culpe reputantur a nobis iudicibus secundum rectum emendande; quedam per Dei misericordiam condonande. Iudicia debent esse sine omni Haderunga quod non parcatur dimitti alicui, uel egeno, amico, uel inimico, ius publicum rectori, et nichil iniustius est quam susceptio munerum pro iudicio subuertendo, quia munera excitant corda sapientum, et subuertunt uerba iustorum . Dominus iehsu dixit: In quo iudicio iudicaueritis, iudicabimini . Timeat omnis iudex, ac  diligat iudicem suum, ne in die iudicii mutus fiat, et humiliatus ante oculos Iudicis cuncta uidentis. Qui innocentem opprimit, et dimittit noxium, pro pecunia, uel amicitia, uel odio, uel quacunque factione, opprimetur ab omnipotenti Iudice. Et nullus dominus stultos aut improbos iudices constituat, quia stultus per ignorantiam, improbus per cupiditatem, uitat quam didicit ueritatem. Grauius enim lacerantur pauperes a prauis iudicibus quam a cruentis hostibus. Nullus hostis acerbior, nulla pestis efficacior quam familiaris inimicus. Potest aliquoties homo fuga uel defensione uitare prauos iudices. Non ita possunt iudices, quoties aduersus subditos malis desideriis inflammantur. Sepe etiam  boni iudices habent malos uicarios, et ministros nefandos, quorum ipsi domini constringuntur, si non eos cerceant, et a rapacitate cohibeant, quia Dominus et minister seculorum ait: Non solum male agentes, sed omnes consentientes, digni sunt eterna morte . Sepe etiam praui iudices iudicium peruertunt, uel respectant, et non finiunt causam, donec uoluntas eorum impleatur. Et quando iudicant, non opera, sed munera considerant impii iudices, iuxta uerbum Sapientum: Sicut rapaces lupi uespere nil residuant usque mane , id est de presenti solum uita cogitant, de futura nichil considerant. Malorum prepositorum mos est ut quidquid possunt auferant, et uix necessarium parum quid relinquant sustentationum. Iracundus  iudex non potest accedere rectam iudicii satisfactionem; nam per furoris excecationem non perspicit rectitudinis claritatem. Iustum iudicium est, ubi non persona consideratur. Scriptum est: Non attendas  personam hominis in iudicio, nec pro aliquo facies ut a uero declines, et iniuste iudices. Susceptio muneris est dimissio ueritatis.





PRIuILEGIUM REGIS AETHELREDI PRO ECCLESIA CANTUARIENSI Quo eiectionem clericorum de monasterio Christi Cantuariensi et inductionem monachorum gratulatur et confirmat uillas eidem plurimas, et amplissima priuilegia concedit.


 In nomine Domini Dei omnipotentis. Ego AETHELREDUS, Dei gratia gentis Anglice rex, et monarcha etiam aliarum insularum circumiacentium.

Notum facio Anglicis Christianis quod uenerandus archiepiscopus Aelfricus, ex episcopali sua sapientia, cura me circa precepta Dei sepius occupatum reddidit; ego etiam Dei instinctu, quidquid diuine illius doctrine et predicationis mihi necessarium fuerit sedulo addiscere uolo. Et hanc disciplinam intelligo per hominum malitiam et iniustitiam nimis late perditam et abolitam esse.

In intellectu meo etiam uideo et plane perspicio hanc disciplinam per presbyterorum incuriam longe lateque negligenter corruptam, ac Dei seruitium omissum et frigescens esse uehementer doleo. Dixi  etiam consiliariis meis, qui mihi de rebus diuinis et mundanis consilium dant, quod Deus illis intellectum dederit in animi mei exaltationem. Tunc illi inquiebant, Deo opitulante, melius fore, si presbyteros ab ecclesiis Christi propter manifesta illorum scelera et crimina expellerem, et in ecclesiis Christi monastici ordinis homines constituerem, qui pro me et gente mea ibidem rite Deo preces et gratias funderent. Hoc idem ego effeci; in ecclesiis Christi monachos constitui ad eorum exemplum quos S. Augustinus huc attulit quod ille scilicet in ecclesiis Christi ex S. Gregorii precepto, et magni regis Aethelberti consilio et auxilio, eos sanctos monachos ibidem collocaret, quos secum in terram hanc attulerat. Et cum monachi postmodum ob  sanctam eorum conuersationem episcopi facti sunt, terre eorum ecclesiastice florebant. Monachos etiam hos ibidem habitantes, congregatos esse in eternum hoc priuilegio confirmo, et nominatim describo illorum urbes, que antiquitus et a me Anglorum rege, ac ab aliis fidelibus hominibus hactenus ad illorum sacram sedem concesse sunt.

Prima est Eastrige, quam regionem ad ecclesias Christi pro anima mea, tam in terris quam in littore maris, perpetuo concedo. Tum Ioccham, Bosingtun, Edesham et Apeldra, Berwic paruula, et Swyrdhlincas Preostatum, Grauanea, Wylan, Ciart, Fernleah. In Suffexia Peccingas. In occidentali  Cantio Meapham, Culingas. In Suthria prope Londinum Wealawyroth itidem ultra Thamissin. Hrisebyrgan ad marginem Cilterne, ad urbem ecclesie Christi prope adiacens. In Essexia Lelling. In orientali Anglia Hedleh, et uicinia Illaleh. In Taneta regione alique terre.

Sit imposterum hoc antedictum monasterium ab omni terreno seruitio liberum cum omnibus uillis ad id pertinentibus, hoc est in campis, et in pascuis, et in pratis, et in siluis, et in mariscis salsis, et in piscationibus, et in uenationibus, et in aucupationibus, exceptis his tribus, scilicet expeditione, pontium refectione, et arcium reparatione. Si quis bene moratus homo hoc priuilegium meum beneficiis augeat, Deus omnipotens habitationem eius in celestibus  mansionibus, cum omnibus sanctis cumulet. Si autem aliquis malus homo a diabolo inflammatus sit, ut hoc meum priuilegium diminuat, uel parui faciat, sit socius Iude proditoris Christi, laceretur canum infernalium dentibus inter terribilia gehenne supplicia cum omnibus diabolis absque ullo fine, nisi illud ante obitum suum rite emendauerit quod contra Dominum suum impie deliquerat. Siquidem satius est hominem a peccatis cauere quam ea laboriose emendare. Obsecro et adiuro uos, omnes mei legitimi successores, reges et episcopi et senatores, gentisque dominatores, ne sitis ecclesie Christi predones, sed ut sitis seduli custodes patrimonii Christi, et monachorum illorum, qui ibi Deo seruiunt, ut in perpetuum requie, uita eterna et gaudio  fruamini cum omnibus eius sanctis semper in eternum. Amen.

    Ego Aethelredus Anglie, hoc ecclesie Christi priuilegium ex auctoritate Christi confirmo.
    Ego Aelfricus, Ecclesie Christi archiepiscopus, boni regis munificentiam signo crucis in eternum corroboro.
    Ego Wulfstanus, Londinensium episcopus, domini mei nobili dono semper consentio.
    Ego Aelfheah, Wintoniensium episcopus, hoc antedicti regis scriptum meis uiribus confirmo.
    Ego Ordbyrhtus episcopus idem hoc cum Dei benedictione feci.
     Ego Aethelricus episcopus hoc idem feci.
    Ego Athulfus episcopus hoc idem feci.
    Ego Godwinus episcopus omne hoc idem feci.
    Ego Lyfing episcopus domini mei uoluntatem et bonitatem in eternum confirmo.
     Ego Wulfricus abbas uerus testis.
    Ego Aelswardus abbas similiter.
    Ego Wulfosar abbas.
    Ego Aelflige abbas.





CANUTUS REX HUIUS NOMINIS INTER REGES DANIAE SECUNDUS, INTER ANGLOS PRIMUS 





LEGES ECCLESIASTICAE CANUTI REGIS


Hoc est consilium quod Cnutus, totius Anglie et Danorum et Norwegorum rex, cum sapientum suorum consilio sanciuit, in laudem Dei, et sibi ipsi in ornamentum regium, et ad utilitatem populi; et hoc erat sacris natalibus Domini nostri Wintonie.



I. De Deo, religione et rege debite colendis.


Hoc est primum igitur ut super omnia alia unum Deum semper diligere, et unum Christianismum unanimiter conseruare, et regem Cnutum et iusta fidelitate uenerari uelint.



II. De pace Dei, regis et ecclesiarum.

Et Dei ecclesias salutent ac protegant, et crebro frequentent in salutem anime, et nobisipsis ad utilitatem. Quelibet ecclesia iure est in propria Christi pace, et quilibet Christianus multum laborare debet ut pace illam magna in ueneratione habeat. Pax enim diuina, et quam proxime regis pre omni alia pace obtinenda, et sedulo conseruanda est. Tunc ualde iustum est ut Dei ecclesiastica pax intra parietes, et pax Christiani regis manu data semper  consistat immobilis. Et si quis alterutram uiolet, perdat patriam et uitam, nisi rex ei condonare uelit. Et si unquam aliquis homo posthec Dei ecclesiasticam pacem adeo uiolauerit ut intra ecclesie parietes homicida fieret, tunc istud est inexpiabile, et persequantur  omnes qui Dei amici sunt, nisi fieret, ut inde erumperet, et ad adeo magnum asylum confugerit ut rex ipsi eapropter uitam condonaret post plenariam compensationem, tam apud Deum quam apud homines. Et hoc est primum ut propriam estimationem capitis Christo et regi det, et hoc modo seipsum exlegem restituat ad compensationem. Et si tunc ad compensationem res rediit, et eam rex toleret, tunc soluatur ecclesiastica pax illi ecclesie per regis plenariam pacis uiolationem,  et ecclesie reconciliationem consequatur, sicuti decet, et deinde tam cognati quam uiri occisi compensationem plene soluat, et apud Deum saltem intercedat.



III. De multa pro dignitate ecclesie conferenda.

Et si ulla ecclesie pax sine interfectione sit uiolata,  sedulo compensetur pro ratione eius quod factum est, siue sit per pugnam, siue per rapinam, siue per aliud quid compensanda est ecclesie prius pacis uiolatio pro ratione eius quod factum est, et pro ratione dignitatis ecclesie. Non sunt omnes ecclesie equali modo terreno honore digne, licet eamdem habeant ecclesiasticam consecrationem. uiolatio pacis primarie ecclesie est eadem ac compensatio rerum pro regis pace, hoc est quinque libris, secundum Anglorum leges, et in terra Cantii pro uiolatione pacis u libris regi, et III archiepiscopo, et mediocris ecclesie CXX solidis, et idem est pro regis multa; et tunc adhuc minoris, ubi paruum est ministerium, et cemeterium tamen LX solidis, et templi campestris, ubi cemeterium non est, XXX  solidis.



Iu. De reuerentia sacerdotibus prestanda.

Omnes Christianos quam maxime decet sanctuarium et ordines et consecratam Dei domum semper diligentissime frequentare et protegere, et quemlibet ordinem uenerari iuxta dignitatem. Intelligat enim quicunque, uelit uel possit, magnum et preclarum esse quod sacerdos agendum habet pro salute populi, si Domino suo debite placeat. Magnum  est exorcismus, et preclarum est consecratio, que diabolum dispellit, et profugum reddit, quoties baptismus peragitur, uel S. eucaristia consecratur. Et sancti angeli ibi circumfunduntur, et res illas custodiunt, et per Dei potentiam sacerdotem adiuuant, quoties Christo debite seruiunt. Et hoc toties  faciunt, quoties sedulo intimo pectore inuocat Christum, et pro populi necessitate diligenter intercedit, et illi propter Dei timorem pro ordinis dignitate cum ratione sunt cognoscendi.



u. De purgatione ordinatorum.

Et si contingat ut quis accusationibus et imperitiis  sacerdotem, qui regulariter uiuit, oneret atque ille ipse conscius sit innocentie, celebret missam, si audet, et purget solus seipsum per solam eucaristiam a simplici accusatione; et triplicem accusationem purget, si audeat etiam in S. eucaristia cum duobus eiusdem cum eo ordinis. Si quis diaconum accuset, qui regulariter uiuit, simplici accusatione, sumat duos eiusdem secundum ordinis, et purget se cum illis. Et si accusetur triplici accusatione, sumat sex eiusdem ordinis  et purget se illis. Si plebeius sacerdos accusationibus oneretur quod regularem uitam non degat, purget se sicut diaconus qui regularem uitam agit. Et si quis amicis destitutum altaris ministrum accusationibus oneret, qui non habet sacramentales,  eat ad offam exsecratam, et ibi fiat, sicuti Deus uoluerit, nisi se per S. eucaristiam purgare possit. Et si quis sacris initiatum inimicitie accuset, et dicat quod homicidii auctor sit, uel consiliarius, purget se per cognatos suos, qui inimicitiam tolerare uel emendare debent. Et si sit cognatis destitutus purget se per socios, uel ieiunium suscipiat, si audeat, et ea ad offam exsecratam, et ibi fiat, sicuti Deus iudicauerit. Et nullus templi monachus unquam iure inimicitie compensationem petere, nec inimicitie compensationem soluere tenetur, deponat cognationis leges, cum transit ad leges regulares. Et, si presbyter unquam fuerit falsus testis, uel periurus, uel furti conscius, aut consiliarius fuerit, tunc  sit sanctificata ecclesia exclusus, et perdat ubique tam societatem quam amicitiam, et cuiuslibet uenerationem, nisi apud Deum et apud homines maiori modo compenset, prouti episcopus eum instruxerit, et inueniat sibi fideiussorem, quod imposterum semper a simili  cessaturus sit. Et, si eum purgare uelit, purget pro facti modo, siue triplici siue simplici purgatione pro facti modo.



uI. Exhortatio ad ecclesiasticos, ut sancte uiuant.

Et uolumus ut cuiuslibet ordinis uiri diligenter se submittant singuli iuri quod ad eos pertinet, et presertim Dei ministri, episcopi et abbates, monachi et moniales, canonici et uestales ad rectum inclinent, et regulariter uiuant, et die ac nocte, sepe et crebro Christum inuocent, et pro omni populo Christiano  diligenter intercedant. Et omnes Dei ministros rogamus et docemus, et presertim sacerdotes, ut Deo obediant, et castitatem ament, et caueant sibi ipsis ab ira Dei, et ab estuante incendio quod furit in inferno. Diligentissime sciant quod omnino non debeant coitus causa cum femina communicare. Et si quis ab eo abstinere et castitatem seruare uelit, habeat Dei misericordiam, et quoad terrenam uenerationem sit iure thani dignus. Et quilibet Christianus ex timore Domini sui iniustum coitum sedulo euitet, et leges ecclesiasticas iuste obseruet.



uII. De coniugiis prohibitis.

Docemus etiam et rogamus, et in Dei nomine imperamus ne aliquis Christianus infra sextum cognationis  gradum in propria affinitate unquam uxorem ducat, neque cognati sui uiduam, cui eadem uicinia cognatus erat, neque cognatam uxoris sue, quam antea habuerat ipse, neque susceptricem suam, neque consecratam uestalem, neque repudiatam aliquis Christianus unquam uxorem ducat, neque aliquam meretricem unquam sectetur, neque plures una uxore habeat, et ea sit legitime nupta uxor, sed habitet cum illa sola, quandiu ipsa uixerit. Ita semper  debet qui Dei leges iuste curare, et ab inferni incendio animam suam custodire uelit.



uIII. De decimis reddendis.

Et persoluantur Dei iura quouis anno iuste diligenter, hoc est arationis eleemosyna decimo quinto  die a Paschate, et fetuum decime ad Pentecosten, et terre primitie ad festum Omnium Sanctorum; et si quis tunc decimas persoluere nolit, prouti diximus, hoc est decimas agri, eodem modo ac aratrum progressum fecit; tunc conueniant regis prepositus et episcopi, et fundi dominus et ecclesie presbyter, et sumant inuito illo decimam partem pro ecclesia ad quam pertinet, et assignent ei nonam partem; et diuidatur octaua pars in duo, et capiat terre dominus dimidium, et dimidium episcopus, siue sit regis, siue thani minister.



IX. De nummo Romano.

Et denarius Petri ad festum Petri  et siquis eum usque post illum diem retinuerit, det episcopo illum denarium, et addat XXX et regi centum  uiginti solidos.



X. De primitiis seminum.

Et seminum primitie ad Martini festum, et si quis casusque post illum diem retinuerit, det eas episcopo, et compenset undecies et regi CXX solidos.



XI. De decimis ad ecclesiam thani pertinentibus.

Si quis tunc thanus sit, qui in possessione sua ecclesiam habeat, in qua sit cemeterium, tradat tunc tertiam partem propriarum decimarum ecclesie sue. Et si quis ecclesiam habeat in qua non est cemeterium, det ex IX partibus presbytero suo id quod uelit, et quilibet ecclesie census primario tradatur templo ex omnibus ingenuorum focis.



XII. De pecunia pro lucernis.

Et nummus candelaris ter quotannis   primo uigilia Paschatis, cera ualoris dimidii oboli pro qualibet hyda, et deinde ad omnium sanctorum festum tot etiam, et postea ad Purificationem beate Marie similiter.



XIII. De pecunia que dicitur symbolum anime, et de sepultura.

Et equissimum est ut pecunia sepulcralis semper soluatur ad apertum sepulcrum, et si quis aliquod corpus ex sua parochia alibi humauerit, soluatur nichilominus pecunia sepulcralis illi ecclesie ad quam illud pertinet.



XIu. De Dei iuribus, festis, et ieiuniis conseruandis.

Et omnia Dei iura preseruentur diligenter prouti necessarium est; festa et ieiunia debito modo celebrentur;  et fiat quolibet die Dominico festi celebratio a die Saturni hora pomeridiana, usque ad diei Lune auroram, et quilibet alius dies festus, prouti indictus fuerit.



Xu. De die Dominico.

Et die Solis mercaturam etiam seuerissime prohibemus, et omnem conuentum populi, nisi pro maxima necessitate sit, et uenationem, et ab omnibus mundanis operibus in hoc sancto die sedulo cessandum est.



XuI. De ieiuniis.

Et ut quodlibet iniunctum ieiunium cum omni diligentia obseruetur, siue sit ieiunium Quatuor Temporum, siue sit ieiunium Quadragesimale, siue sit aliud quodcunque ieiunium, et quolibet festo B.  Marie, et festo cuiuscunque apostoli ieiunetur, excepto festo Philippi et Iacobi,  non iniungimus aliquod ieiunium ante festum Paschatis, et quolibet die ueneris  ieiunium, nisi sit festum, et non necesse est ieiunare a Paschate usque ad Pentecosten, nisi iniunctum sit, uel ipse omnino uelit ieiunare, uti etiam a Natali Domini usque ad octauam Epiphanie, hic est septem dies post duodecimum diem festum.



XuII. De temporibus iustitie.

Et prohibemus ordalium ac iuramenta festis diebus, et diebus Quatuor Temporum, et diebus Quadragesimalibus, et iustis diebus ieiunalibus, et ab Aduentu Domini usquedum octauus dies supra duodecimum  diem preteriit, et a Septuagesima usque ad decimum quintum diem supra Pascha. Et sancti Edweardi festum sapientes elegerunt, ut festum celebraretur per omnem Angliam, (h. e. XIu die Martii, Xu Kal. Aprilis, et sancti Dunstani festum, XIu Kal. Iunii, hoc est XXX die in Maio. Et his sanctis temporibus, prouti iustum est, inter omnes Christianos pax et concordia sit, et omnis fraus dissipetur. Et si quis alicui fideiussionem uel compensationem pro rebus terrenis debuerit, reddat ei sedulo ante uel post.



XuIII. Pia exhortatio ad confessionem et penitentiam.

Rogamus etiam per Dei amorem ut quilibet Christianus  intelligat sedulo proprium suum commodum. Ante omnia tempus aliquod exspectare debemus, cum quod, quandiu potuimus, paruerimus diligenter uoluntati Dei, nobis gratius erit quam omne quod in toto orbe est. Sed tunc simplicem mercedem habere debemus eius quod in uita antea fecimus. uoce illius tunc, qui promeruerunt inferni multam. Sed agendum, quam diligentissime a peccatis reuertamur, et singuli delicta nostra confessario nostra sedulo confiteamur, ut semper abstineamus, ac sedulo compensemus. Et singuli nostrum aliis iniungamus quod uolumus ut nobis iniungatur. Hec est lex iusta, et Deo ualde grata, et is erit felicissimus qui legem hanc seruauerit. Namque Deus omnipotens nos omnes creauit, et deinde magno pretio,  hoc est propria uita quam pro nobis omnibus tradidit, redemit.



XIX. Ad eucaristiam et probitatem.

Et quilibet Christianus faciat quod ipsum oportet: incumbat Christianissimo suo diligenter, et preparet se etiam ad communionem S. Eucaristie saltem ter in anno cuilibet qui propriam necessitatem intelligere uelit necesse est, et uerbum ac factum erga quemlibet amicum ordinet cum iustitia, et iusiurandum ac fedus caute seruet; et quodlibet iniustum diligenter ex hac terra eiiciatur, quantum fieri potest, et diligatur Dei iustitia abhinc sedulo uerbis et factis. Tunc nobis omnibus Dei misericordia propinquior erit.



XX. Ad fidelitatem erga dominos.

 Agendum faciamus etiam sedulo, sicut docemus, simus semper domino nostro obsequentes et fideles, et perpetuo omnibus uiribus cultum ipsius tueamur, et uoluntatem eius operemur. Omne namque, quod unquam pro uero Domino fideliter fecerimus, omne illud nobis ipsis facimus ad maiorem utilitatem. Illi namque certe Deus gratiosus est, qui domino suo uere obsequens est. Magna etiam cuilibet domino est utilitas ut famulos suos iuste gubernet.



XXI. Ad Deum ex intimis colendum et fidem.

Et omnes Christianos quam diligentissime docemus, ut interiore corde Deum semper diligant, et uerum Christianissimum libenter seruent, et ecclesiasticos doctores sedulo audiant, et Dei doctrinam ac leges contemplentur ac perscrutentur sepe et  crebro propriam suam utilitatem.



XXII. Ut Orationem Dominicam et Symbolum calleant.

Docemus etiam ut quilibet Christianus discat, ut saltem possit ueram fidem recte intelligere, et Pater noster ac Credo discat, quoniam uno quilibet Christianus Deum implorare, et altero ueram fidem ostendere debet. Christus ipse orabat prius Pater noster, et hanc orationem discipulos suos docebat . Et in oratione hac ecclesiastica sunt septem petitiones, hanc si quis ex animo orauerit, nuntium semper mittit ad Deum ipsum pro quolibet commodo quod ipsi necessarium est, siue in hac uita, siue in futura. Sed quomodo quis unquam ex  animo ad Deum orare potest, nisi internam habet caritatem, et ueram in Deum fidem, quoniam ille deinceps non obit mortem in Christianorum communione, nec in consecrato cemeterio quiescit, neque in uita sua S. eucaristiam percipit, neque bonus est Christianus, qui hoc discere nolit; neque ille debite alium suscipere potest ad baptisma, uel ad confirmationem, nisi hec discat, ut bene illa norit.



XXIII. Ut exitialia fugiant.

Docemus etiam, ut exitialia peccata et diabolica facta quam diligentissime a quolibet euitentur, et compensentur libentissime, iuxta confessarii consilium, si quis per diaboli instigationem in peccata fuerit lapsus.



XXIu. Et inter hec stuprum.


Docemus etiam ut homines a turpi stupro, et ab illicito concubitu, et ab omni adulterio moneantur semper se abstinere.



XXu. Ut caueant sibi de tremendo iudicio.

Docemus etiam ut quilibet homo diligenter Dei timorem in animo suo habeat, et die ac nocte caueat a peccatis, diem iudicii timeat, et ab inferno abhorreat, et semper finem dierum astare sibi arbitretur.



XXuI. Ut episcopi et sacerdotes fide obeant officia.

Episcopi sint precones et doctores legum Dei, et explicent ac exemplo suo doceant libenter ecclesiastica officia, attendat his quicunque uelit. Quoniam inutilis pastor inuenietur gregi, qui nolit gregem,  quem tueri debet, clamore defendere, si alias possit, cum aliquod damnum gregi nocere incipit. Nullum est damnum adeo malum ac diabolus ipse, qui semper hoc unum meditatur, quomodo animabus hominum maxime nocere possit. Tum oportet pastores esse ualde uigiles, et diligenter clamantes, qui ab hoc latrone publico populum tueri debent. Hi sunt episcopi et presbyteri, qui ecclesiasticum gregem defendere et tueri debent per sapientes doctrinas, ne furiosus lycanthropus eum nimium discerpat, aut multos ex ecclesiastico grege mordeat. Et si quis maxime curet, ut Dei nuntiis obediat, idem est ac si Deo ipsi obediat. Semper sit nomen Dei benedictum, et sit laus ei, ac honor et gloria in omnes seculi etates. Amen.

 Hoc est seculare consilium quod ex consultatione cum sapientibus meis uolo ut obseruetur per totam Angliam.



I. De iustitia et efferenda .

Hoc igitur est primum, quod uolo, ut iuste leges sanciantur, et quelibet iniustitia sedulo damnetur, et ut sarculetur et eradicetur quodlibet iniustum, quam diligentissime possit de hac terra, et promoueatur Dei iustitia, ac in posterum omnes, tam pauperes quam diuites, iure publico fruantur, et iustum illis iudicium reddatur.



II. De misericordia exhibenda in iudicio .

Docemus etiam quod, licet quis delinquat, et ipse profunde peniteat, tunc adhibeatur moderatio , prouti coram Deo decens et coram mundo tolerabile est. Et meminerit diligentissime, qui iudicio presidet, eius quod ipse habere gessit, cum hoc modo dicit: Et dimitte nobis debita nostra, sicut et nos dimittimus . Et prohibemus ne Christianus ante omnia saltem leuis rei causa ad mortem tradatur; sed potius mitis pena statuatur in populi commodum, neque perdatur, pro re parua, Dei manuum operatio, et proprium eius pretium, quod caro redemit.



III. De Christiano non uendendo extra regnum .

Prohibemus etiam ne Christianus quisquam procul de terra uendatur, neque ad gentilismum saltem perducatur,  sed diligenter foueatur, ne anima perdatur quam Christus propria sua uita redemit.



Iu. De sagis, sortilegis, etc., eiiciendis .

Prohibemus etiam ut terram circumquaque diligenter mundare incipiant, et a nefandis actionibus ubique abstineant. Et si sage, uel harioli, sicarii, uel meretrices alicubi in regione deprehendantur, educantur sedulo ex terra illa, uel in terra pereant omnino, nisi cessent a factis malis, et maiori modo compensent. Precipimus etiam ut profugi et exleges Dei ac hominum, ex patria exterminentur, nisi se submittant et quam diligentissime emendent. Et fures ac latrones publici breui pereant, nisi cessent .



u. De gentilium superstitionibus abolendis .

 Prohibemus etiam serio ethnicismum. Ethnicismus est cum quis idola adorat, deos gentiles, et solem uel lunam, ignem uel fluuium, torrens uel saxa, uel alicuius generis arborum ligna, uel  ueneficium amat, uel uicariatum committit ullo modo, uel sortilegio, uel teda uel aliquo phantasmate aliquid perficit.



uI. De homicidis peierantibus, et mechantibus .

Homicide et periuri ordinum uiolatores et adulteri submittant se et emendent, uel scienter in peccatis moriantur.



uII. Quod peccatum turpius sit in diebus et locis sacris, et maiores magis sunt plectendi .

Iniustum non est ullo tempore permissum; attamen  diebus festis, et in ieiuniis, et in locis sanctis diligentissime ab eo cauendum est. Et semper quo quis est potentior uel maioris ordinis, eo magis coram Deo et mundo iniustum emendare debet. Et ecclesiastica compensatio semper diligenter inquirenda est ex scriptis, et mundana compensatio inquirenda est ex mundana lege.



uIII. De ministrum altaris occidente .

Si quis altaris ministrum occiderit, sit exlex apud Deum et apud homines, nisi per exsilium et apud cognatos etiam magis compenset, uel purget se capitali purgatione, ei intra XXX dies incipiat compensationem ubique tam apud Deum quam apud homines  omnia que habet.



IX. Ut rex sit ordinatis et alienigenis patronus .


Si quis sacris initiatum uel exterum aliquo modo seducat ad ea que concernunt pecuniam uel uitam, tunc rex ei sit loco cognati, et loco patroni, nisi is alium dominum habuerit, et compensetur regi, prout decet, uel factum illud quam maxime uindicetur, regem Christianum quam maxime decet, Dei iniuriam quam seuerissime ulcisci pro eo quod factum est.



X. De ministro altaris homicida, etc. .

Si minister altaris homicida fiat, uel alias magnum nefas perpetrauerit, tunc perdat deinde tam ordinem quam honorem, et peregrinetur quam procul papa ei prescripserit, et illud libenter emendet, et si se purgare uelit, purget se triplo, et nisi intra XXX dies  compensationem inceperit apud Deum et apud homines, tunc sit exlex.



XI. De ordinatum uinciente aut uerberante .

Si quis sacris initiatum uinciat uel uerberet, uel admodum conuicietur, compenset ei prout iustum est, et episcopo are expiande multam pro ordinis modo, et domino uel regi pro plena uiolatione pacis, uel purget seipsum plena excusatione.



XII. De ordinato capitis reo .

Si quis sacris initiatus capitale crimen commiserit, apprehendatur, et sistatur coram curia episcopali pro illo quod factum est.



XIII. De reo confessarium petente .

Si quis capitalis criminis reus sedulo confiteri  uelit, non negetur illud ipsi unquam, et si quis ei negauerit, compenset hoc apud regem CXX solidis, uel purget se sumens quinque homines, et ipse sit sextus.



XIu. De die dominica et festis obseruandis .

Si apprehendi potest, non occidatur unquam diei Solis festo aliquis occidendus homo, nisi fugiat uel pugnet, sed apprehendatur et teneatur usque dies festus preteriit. Si liber homo die festo laboret, tunc compenset hoc obstricti colli multa, et saltem apud Deum diligenter compenset, prouti docetur. Seruus si laboret, uapulet, uel pretium uerberum pro ratione eius quod factum est ; si dominus  seruos suos die festo cogat ad laborandum perdat seruum, et sit in posterum liber, et dominus soluat uiolate legis penam apud Danos, multam apud Anglos, pro ratione eius quod factum est, uel purget se.



Xu. De ieiunium uiolante .

Si liber homo uerum ieiunium dissoluat, soluat uiolate legis penam apud Danos, multam apud Anglos pro ratione eius quod factum est. Malum est tempore ueri ieiunii ante prandium edere, et adhuc peius, seipsum carne defedare. Si seruus hoc fecerit, uapulet, uel pretium uerberum pro ratione eius quod factum est .



XuI. Ut Quadragesima et festa non temerentur .

 Si quis publice Quadragesimam dissoluat per dimicationem, uel per patrimonium, uel per rapinam uel per aliquod nefandum facinus, duplo hoc compensetur, uti in magno festo, pro ratione eius quod factum est. Et si quis  neget, triplici purgatione se purget.



XuII. De ecclesie debita ui detinente .

Si quis ui ecclesiasticis iudiciis se opposuerit, soluat uiolate legis penam apud Danos, multam apud Anglos, uel purget se sumens undecim, et ipse sit duodecimus. Si aliquem uulneret, compenset hoc, et soluat plenam multam domino, et ab episcopo manum redimat, uel eam perdat. Si aliquem occiderit, sit exlex, et persequantur eum cum clamore omnes illi qui iustitiam uolunt. Si ipse auctor fuerit quod  sit occisus, pro eo quod ille iustitie se opposuerit, si hoc confirmetur, iaceat inultus.



XuIII. De sacrum ordinem uiolante .

Si quis sacrum ordinem uiolauerit, emendet hoc pro dignitate ordinis, siue per estimationem capitis, siue per multam, siue per uiolate legis penam, siue per omnem possessionem.



XIX. De adulterio .

Si quis adulterium commiserit, emendet per hoc quod factum est. Malum adulterium est, quod uxoratus homo cum soluta ceat, et multo peius cum alterius uxore, uel cum sacris initiata uotis.



XX. De incestuosis .

Si quis incestum commiserit, compenset hoc pro dignitate cognationis, siue per capitis estimationem,  siue per multam, siue per totam possessionem. Non est eadem ratio cum sorore ac cum remotiore cognata coire.



XXI. De uiduam uiolante .

Si quis uiduam ui uiolauerit, compenset hoc per capitis estimationem. Si quis puellam ui stuprauerit compensat hoc per capitis estimationem.



XXII. De uxoris adultere pena graui 

Si marito uiuo uxor cum alio concubuerit, et illud manifestum fieret, fiat ipsa in posterum infamia mundi, et habeat uerus maritus omnia que  possidebat, ac perdat illa utrumque, tam nasum quam aures. Et si accusatio sit, et purgatio fracta sit, tunc episcopus potestatem  habeat, et seuerissime iudicet.



XXIII. De uxorato fornicante, aut concubinam habente .


Si uir uxoratus ceat cum propria sua ancilla, amittat eam, et pro ipsa compenset apud Deum et apud homines. Et si quis legitimam uxorem habeat, et concubinam etiam, huic nullus presbyter aliquos faciat ritus qui Christianis fieri debent, nisi cessauerit, et quam maxime emendet, prouti episcopus eum edocuerit, et postea abstineat ab iisdem.



XXIu. Ut alienigene libidinosi eiiciantur .

Si alienigene concubitus suos reformare nolint, ex regione cum possessionibus et peccatis suis exterminentur.



XXu. Ut homicida in purgatione cadens episcopo tradatur .


Si homicidium manifestum fiat, quod quis sit trucidatus, tradatur cognatis , et si accusatio sit et purgatio male succedat, iudicet episcopus.



XXuI. De eo qui excommunicatum uel ut exlegatum custodierit .

Si quis Dei fugitiuum retineat iniuste, tradat eum ad iustitiam, et compenset illi ad quem pertinet, ac emendet regi per capitis estimationem. Si quis excommunicatum uel exlegem habuerit, et custodierit, luat uitam et omnem suam possessionem.



XXuII. De misericordia exhibenda .

Et si quis diligenter ab iniustitia deinde reuerti uelit ad iustitiam, misericordiam consequatur ex  timore Dei, quam optime et diligentissime fieri possit.


Pii regis pia peroratio .

Nunc diligenter rogo, et in Dei nomine oro quemlibet ut ex intimo corde ad Dominum suum conuertatur, et sepe ac crebro contempletur quam diligentissime id quod ei est faciendum, et quod omittendum. Nos omnes maxime decet Deum diligere, et Dei legibus obsequi, et ecclesiasticis doctoribus sedulo obedire, quoniam ii nos producent ad iudicium, cum Deus iudicabit quemlibet pro factis suis. Et beatus est pastor, qui gregem ad Dei regnum, et ad celeste gaudium letum ducere potest propter facta sua. Bene etiam est gregi illi, qui pastorem sequitur eum qui illum a diabolis eripuit, et Deo  acquisiuit. Agedum, omnes, unanimi corde diligenter Domino nostro placeamus cum eo quod iustum est,  et in posterum semper caueamus diligenter ab incalescente incendio, quod preualet in inferno faciant nunc etiam doctores et ecclesiastici precones, prouti iustum, et cuilibet necessarium est, exponant sepe ecclesiasticas necessitates, et omnis qui discretus est audiat eas diligenter, ac doctrinas ecclesiasticas in mente retineat quam firmissime, in propriam sui utilitatem, et semper quilibet homo in honorem Domini sui prestet Deo suo id quod potest, uerbo et facto, hilariter semper. Tunc nobis omnibus Dei misericordia paratior erit. Semper sit nomen Dei in eternum benedictum, ac gloria ei, et laus et ueneratio sit semper in seculum seculi. Deus omnipotens sit nobis omnibus misericors, prouti ipsi placuerit, et conseruet nos semper ad eternitatem. Fiat.  Amen.





CANUTI REGIS EPISTOLA AD ANGLORUM PROCERES MISSA ROMA ANNO REGNI EIUS Xu, DOMINI 1031.

Refert quanta benignitate a Ioanne papa, Conrado imperatore, et Rodulpho rege amplexus est. Se Romam transeuntibus impetrasse priuilegia: uiteque sue institutum correcturum uouet. Monet ut declinent iniustitiam et fisco nil indebite ferant. Ad Ecclesiam pertinentia sedulo queque reddi iubet.

 CNUTO, rex totius Anglie, et Danamarchie, et Norwegie, et partis Suauorum, AILNOTHO [al., EGELNOTHO] metropolitano, et ALFRICO Eboracensi, omnibusque episcopis et primatibus, et toti genti Anglorum, tam nobilibus quam plebeiis, salutem.

 Notifico uobis me nouiter iisse Romam oratum pro redemptione peccaminum meorum, et pro salute regnorum, quique meo subiacent regimini populorum. Hanc quidem profectionem Deo iam olim deuoueram, sed, pro negotiis regni et causis impedientibus, hucusque non poteram perficere. Nunc autem ipsi Deo meo omnipotenti ualde humiliter gratias ago quod concessit in uita mea Petrum et Paulum beatos apostolos, et omne sanctuarium, quod intra urbem Romam aut extra addiscere potui,  expetere, et, secundum desiderium meum, presentialiter uenerari et adorare. Et ideo hoc maxime patraui, quia a sapientibus didici sanctum Petrum apostolum magnam potestatem accepisse a Domino ligandi atque soluendi, clauigerum esse regni celestis, et ideo specialiter eius patrocinium apud Deum expetere ualde utile duxi.

Sit autem uobis notum quia magna congregatio nobilium, in ipsa solemnitate paschali, ibi cum domino papa Ioanne et imperatore Cunrado erat, scilicet omnes principes gentium, a monte Gargano usque ad istud proximum mare, qui omnes me et honorifice suscepere, et magnificis donis honorauere. Maxime autem ab imperatore donis uariis et muneribus pretiosis honoratus sum, tam in uasis aureis  et argenteis quam in palliis et uestibus ualde pretiosis. Locutus sum igitur cum ipso imperatore et domino papa, et principibus qui ibi erant, de necessitatibus totius populi mei, tam Angli quam Dani, ut eis concederetur lex equior et pax securior in uia Romam adeundi, et ne tot clausuris per uiam arcerentur, et propter iniustum telonium fatigarentur. Annuitque postulatis imperator, et Rodulphus rex, qui maxime ipsarum clausurarum dominator, cunctique principes edictis firmarunt, ut homines mei, tam mercatores quam alii orandi gratia uiatores, absque omni angaria clausurarum et teloneariorum, firma pace Romam eant et redeant.

Conquestus sum iterum coram domino papa, et mihi ualde displicere dixi quod mei archiepiscopi in  tantum angariabantur immensitate pecuniarum que ab eis expetebantur, dum pro pallio accipiendo secundum morem apostolicam sedem expeterent; decretumque est ne id deinceps fiat. Cuncta enim que a domino papa, et ab imperatore, et a rege Rodulpho ceterisque principibus, per quorum terras nobis transitus est ad Romam, pro mee gentis utilitate postulabam, libenter annuerunt, et concessa etiam sacramento firmauerunt, sub testimonio quatuor archiepiscoporum et uiginti episcoporum, et innumere multitudinis ducum et nobilium que aderat. Quapropter Deo omnipotenti gratias magnificas reddo, quia omnia que desideraueram, prout mente decreueram, prospere perfeci, uotisque meis ad uelle satisfeci.

 Nunc itaque sit notum quia ipsi Deo supplex deuoui uitam meam amodo in omnibus iustificare, et regna mihi subdita populosque iuste et pie regere, equumque iudicium per omnia obseruare, et si quid per mee iuuentutis intemperantiam aut negligentiam hactenus, preter id quod iustum erat, est actum, totum Deo auxiliante dispono emendare. Idcirco obtestor et precipio meis consiliariis, quibus regni consilia credidi, ne ullo modo, aut propter meum timorem, aut alicuius potentis persone fauorem, aliquam iniustitiam amodo consentiant uel faciant pullulare in omni regno meo. Precipio etiam omnibus uicecomitibus et prepositis uniuersi regni mei, sicut meam uolunt habere amicitiam, aut suam salutem, ut nulli homini, nec diuiti, nec pauperi, uim  iniustam inferant, sed omnibus, tam nobilibus quam ignobilibus, sit fas iusta lege potiundi, a qua nec propter fauorem regium, nec propter alicuius potentis personam, nec propter mihi congerendam pecuniam, ullo modo deuient, quia nulla mihi necessitas est ut iniqua exactione pecunia mihi congeratur. Ego itaque notum uobis fieri uolo quod, eadem uia qua exiui regrediens, Danamarchiam uado, pacem et firmum pactum, omnium Danorum consilio, compositurus cum eis gentibus que nos et uita et regno priuare, si eis esset possibile, uolebant; sed non potuerunt, Deo scilicet uirtutem eorum  destruente, qui nos sua benignitate in regno et honore  conseruet, omniumque inimicorum nostrorum potentiam annichilet. Composita denique pace cum gentibus que in circuitu nostro sunt, dispositoque et pacato omni regno nostro hic in oriente, ita ut a nulla parte bellum aut inimicitias aliquorum timere habeamus, quam citius hac estate apparatum nauigii habere potero, in Angliam uenire dispono.

Hanc autem epistolam iam premisi, ut de mea prosperitate omnis populus regni mei letificetur; quia, ut uos ipsi scitis, nunquam memetipsum, nec meum laborem abstinui, nec adhuc abstinebo impendere pro omnis populi mei necessaria utilitate. Nunc igitur obtestor omnes episcopos meos, et regni mei prepositos, per fidem quam mihi debetis et Deo, quatenus faciatis ut, antequam in Angliam  ueniam, omnium debita, que secundum legem antiquam debemus, sint persoluta, scilicet eleemosyna pro aratris, et decime animalium ipso anno procreatorum, et denarii, quos Romam ad sanctum Petrum debetis, siue ex urbibus, siue ex uillis, et mediante Augusto decime frugum, et in festiuitate sancti Martini primitie seminum, ad ecclesiam sub cuius parochia quisque degit, que Anglice Curescet [al., Chireseth] nominatur. Hec et alia si cum uenero non erunt persoluta, regia exactione secundum leges, in quem culpa cadit, districte absque uenia comparabit.





CANUTI REGIS DIPLOMATA



I. Ecclesiam Saluatoris in Dorobernia omnium Ecclesiarum regni Angligeni matrem et dominam confirmat. 
[LABBE, Concil., t. IX, col. 817, e uetusto codice Cantuariensi.]


Ego denique imperator KNUTO, a Christo Rege regum regiminis Anglici in insula potitus, audiens beneficia predecessorum meorum regum, scilicet regalia priuilegia, similiter cernens libertatem monasteriorum intra Cantiam positorum, archipresulisque piissimi Liuingi admonitionem, placuit cordi amborum presentem chartulam corroborare, uide licet ecclesia Saluatoris, in Dorobernia sita, omnium  ecclesiarum regni Angligeni mater et domina, cum omnibus ad illam pertinentibus, sit libera; nec quisquam hominum in ea et rebus suis, aliquid iuris uel consuetudinis, preter archiepiscopum et monachos ibidem Deo famulantes, exigat uel obtineat. In sempiternum hoc nostrum decretum inuiolabile tempore meo et successorum meorum, pro spe salutis eterne, stabile perseueret, his testibus quorum signa subtus adnotantur.

    Ego Knuto gubernator Anglici orbis propria manu confirmo.
     Ego Leuingus metropolitanus archipresul libenter annuo.
    Ego Emma regina signo crucis confirmo.
    Ego Wolstanus Eboracensis consolidaui.
    Ealdelmus episcopus gratum habens.
    Ego Algarius episcopus concedo.
    Ego Leofricus episcopus confirmo.
    Ego Haldenne princeps regis pro uiribus assensum prebeo.
    Et ego Turkillus dux concedo.


Facta est autem ista concessio anno Dominice Incarnationis 1018.



II. Charta Canuti regis pro cenobio S. Benedicti Hulmensi in agro Suffolciensi. 


Christo omnipotenti, qui est omnium regum Rex, omnino persoluende sunt gratiarum actiones pro omnibus indebitis beneficiis quibus hominibus, sua sola pietate intercedente, suffragatur, nullis nostris promerentibus meritis. Ne ergo simus ingrati beneficiorum tantorum eius, cumque magno opere studendum est nostrum ut aliquod conferamus ei cuius sunt omnia, et qui nobis non habita contulit habere,  cuique non possumus dare nisi propria, et de suo proprio tribuit nobis mercari, et in usus proprios uti, que minime proprio usu potuimus habere, nisi eius tribueret gratia, scilicet regni celorum celicolorum contubernium.

Eius quippe largiflua bonitate, regia dignitate subthronizatus, ego Knut rex Angligene nationis, pro nanciscendo eius immensitatis misericordie dono, concedo sibi de suo proprio que mihi gratuito concessit, uillam noto nomine, cognominatam Borninga, cum pascuis, siluis atque confinibus sibi rite subter iacentibus, scilicet Ludham cum pertinentiis, Retheshirth cum suis pertinentiis. Est denique nostrum donum a Christo nobis collatum, cui dantes fenoratum exposcimus ut rursum sue largitionis  donationem excipere dignetur a nobis omni intentionis affectu oblatam, quatenus possimus per sua sibi data consequi, que a nobis non possunt possideri nisi a se collata. Si quisquam, quod absit! a diaboli incitatione fuerit inflatus, ut Deo omnium rerum possidenti suum tentauerit, quod nobis sibi concessit tribuere, abstrahere ui uel fraude qualibet, utinam remaneat nobis ad gratiam eius que concessimus, et sit ei ad interitum eterne damnationis, qui praue mentis, aut nisi hoc alio transferre conatur, nisi plenitudo satisfactionis eius subueniat.

    Ego Knut rex, hanc donationem Christo contuli pro consequendo premia celestis hereditatis.
    Ego Elgifu regina, hanc regiam donationem augendo confirmaui.
     Ego Wlstanus archiepiscopus corroboraui.
    Ego Aetheluthus archiepiscopus confirmaui.
    Ego Godwinus episcopus corroboraui
    Ego Aelwinus episcopus assensum dedi.
    Ego Alfwinus episcopus consignaui
    Ego Ethericus episcopus conclusi.
    Ego Aelswius episcopus corroboraui.
    Ego Huc dux.
    Ego Godwin. dux.
    Ego Ulf dux.
    Ego Eglaf dux.
    Ego Hacun dux.
    Ego Leofwinc dux.
    Ego Godric dux.
    Ego Brithwaldus episcopus consensi.
     Ego Brihtwiz abbas.
    Ego Leofric.
    Ego Aelfward.
    Ego Aethelstan.





III. Charta Canuti regis de corporis S. Mildrede, cum tota terra sua, in abbatiam S Augustini Cantuarie translatione. 

Ego CNUD, per Dei misericordiam basileus, AGELNOTO archiepiscopo, et omnibus episcopis, et abbatibus, et comitibus, uicecomitibus, et omnibus fidelibus totius Anglie salutem et amicitiam.

Notum sit uobis omnibus me dedisse sancto Augustino  patrono meo corpus sancte Mildrede gloriose uirginis cum tota terra sua infra insulam Thaneti et extra, cum omnibus consuetudinibus ad suam Ecclesiam pertinentibus. Hec omnia ita libera et quieta reddo Deo et abbati Aelstano et fratribus loci, sicut ego unquam melius habui tam in terra quam in mari et in littore, ut habeant et possideant in perpetuum. Et qui hanc donationem meam infringere uel irritam facere tentauerit, a Deo omnipotente et omni sancta Ecclesia excommunicatus sit. Amen.



Iu. S. Canuti regis priuilegium pro ecclesia S. Eadmundi.
[Monasticon Anglicanum, I, 287.]

 In nomine poliarchis Iesu Christi Saluatoris mundi totiusque creature Creatoris, cuius diuino dominatui queque dominationes debito seruitio subnixe deseruiunt, cuius etiam omnipotentatui uniuersi potentatus obsecundari examussim preproperant, quia bonitas eius bonitatis est incomprehensibilis, et miseratio interminabilis, dapsilitas bonitatis ineffabilis, longanimitas quoque super prauorum nequitias quantitatis prolixitate cuiuslibet longior, qui quotidianis admonitionibus religiosam conuersationem ducentes monet ut pie sectando iustitie culturam, non eam deserendo linquant, quin potius perseuerabili instantia in eius cultura ut permaneant paterno affectu hortatur, qui nichilominus eadem affectione mandat peccatoribus ut resipiscant a suis iniquitatibus  conuertentes, quia eorum exsecratur mortem.

Eius amoris stimulo et fide suffultus, cuius largiflua miseratione ego Cnut, rex totius Albionis insule aliarumque nationum plurimarum, in cathedra regali promotus, cum consilio et decreto archiepiscoporum, episcoporum, abbatum, comitum, aliorumque omnium meorum fidelium elegi sanciendum, atque perpeti stabilimento ab omnibus confirmandum, ut monasterium quod Badricelmorde nuncupatur, sit per omne euum monachorum gregibus deputatum ad inhabitandum, et ab omni dominatione omnium episcoporum comitatus illius funditus liberum, ut in eo domino seruientes monachi sine ulla inquietudine pro statu regni Dominum preualeant precari. Placuit  etiam mihi hanc optionis electionem roborare priuilegio isto, in quo uidere precepi libertatis donum quod iam olim Eadmundus rex occidentalium Saxonum largitus est suo equiuoco pro nanciscenda eius gratia et mercede eterna, scilicet Eadmundo regi et martyri, quod bone uoluntatis uoto augere cupimus, quatenus eius promereri precibus merear portionem eius beatitudinis post huius cursum uite.

Tali libertate concedo fundo frui illi, in quo idem sanctus pausat ut quoties populus uniuersus persoluit censum Danis, uel ad naues, seu ad arma, persoluant inhabitantes in ipso fundo eadem ad usus quos elegerint fratres illius loci. Sitque nobis remedio hoc, mihi quippe eque regine mee Alfgife, ac filiis nostris  omnibusque qui pridem ei hoc contulerunt. Huic libertati concedo additamentum, scilicet maritimos pisces qui mihi contingere debent annualiter per telonei lucrum, et piscationem quam Ulfkitel habuit in uilla et omnia iura quarumcunque causarum in uillis que monasterio adiacent et que adiiciende sunt per gratiam Dei. Dedi quoque regine mee assensum, concedens ei pro sua eleemosyna dare quatuor millia anguillarum cum muneribus que pertinent ad illas pro annuali censu in uilla que cognominatur Lacinga-hythe.

Si quislibet, quod absit! istam libertatem quoquolibet conatu nititur seruitutis iugo subigere, uel praua intentione transmutare, ut rursus clericos in eo collocet, sit addictus captiuitati eterne, careus  sempiterna libertate et mancipatus seruitio diaboli eiusque consortio sit inextricabilibus habenis constrictus, nisi satisfactio eius erratui subueniat quod prorsus optamus.

    Ego Cnut, rex gentis Anglorum aliarumque nichilominus hoc priuilegium iussi componere et compositum cum signo Dominice crucis confirmando impressi.
    Ego Alfgifa regina omni alacritate mentis hoc confirmaui.
    Ego Wlstanus archiepiscopus consensi.
    Ego Adelnodus archiepiscopus confirmaui.
    Ego Godwinus episcopus corroboraui.
    Ego Alfwinus episcopus assensum dedi.
    Ego Alffinus episcopus consignaui.
     Ego Athericus episcopus conclusi.
    Ego Alfwius episcopus roboraui.
    Ego Brihtwaldus episcopus.
    Ego Iric dux.
    Ego Godwinus dux.
    Ego Ulf dux.
    Ego Eglaf dux.
    Ego Hacun dux.
    Ego Leofwinus dux.
    Ego Godricus dux.
    Ego Oslacus miles.
    Ego Thored miles.
    Ego Thurkil miles.
    Ego Thrym miles.
    Ego Brosor miles.
     Ego Alfricus miles.
    Ego Alfwynus miles.
    Ego Leofricus abbas.
    Ego Alfwardus abbas.
    Ego Athelstanus abbas.
    Ego Alffius abbas.
    Ego Leofwinus abbas.
    Ego Wulfredus abbas.
    Ego Ofkytelus abbas.
     Ego Alfwinus.
    Ego Alfricus.
    Ego Alfricus.
    Ego Leoffius.
    Ego Leofricus.





u. Charta regis Canuti, qua omnes causas insule Glastonie, tam ecclesiasticas quam seculares, abbatis supponit iudicio, ceteris exclusis potestatibus.

 Regnante in perpetuum Domino, qui sua ineffabili potentia omnia disponit atque gubernat, uicesque temporum hominumque mirabiliter discernens, terminumque incertum, prout uult, equanimiter imponens, et de secretis nature mysteriis misericorditer docet, ut de fugitiuis, et sine dubio transitoriis, mansura  regna Dei suffragio adipiscenda sint.

Quapropter ego Cnuto rex Anglorum, ceterarumque gentium in circuitu persistentium gubernator et rector, cum consilio et decreto archipresulis nostri Edelnothi, simulque cunctorum Dei sacerdotum, et consensu optimatum meorum, ob amorem celestis regni, et indulgentiam criminum meorum, et relaxationem peccaminum fratris mei regis Edmundi, concedo ecclesie Sancte Dei genitricis Marie Glastonie iura et consuetudines in omni regno meo, et omnes forisfacturas omnium terrarum suarum, et sint terre eius sibi libere, et solute ab omni calumnia et inquietatione, sicuti mee mihi habentur.

uerum illud precipue ex omnipotentis Patris, et  Filii, et Spiritus sancti auctoritate, et perpetue uirginis interdictione prohibeo, et uniuersis regni mei prepositis et primatibus super suam salutem precipio, ut nullus omnino illam insulam intrare audeat, cuiuscunque ordinis, aut dignitatis sit; sed omnia, tam in ecclesiasticis quam in secularibus causis, tantummodo abbatis iudicium, et conuentus exspectent, sicuti predecessores mei sanxerunt, et priuilegiis confirmauerunt, Cenwines Ines, Cuthredus, Ailredus, Alfredus, Edwardus, Aethelredus, Alstanus, et gloriosissimus Edmundus, et incomparabilis Edgarus.

Si quis autem quouis deinceps tempore sub aliqua occasione interrumpere atque irritum facere huius priuilegii testamentum nisus fuerit, sit a consortio  piorum ultimi examinis uentilabro dispertitus. Si quis uero beneuola intentione hec facere, probare, et defensare studuerit, beatissime Dei genitricis Marie et omnium sanctorum intercessione, amplificet Deus portionem eius in terra uiuentium. Scripta est huius priuilegii donatio, et promulgata in Lignea basilica sub presentia regis Cnutonis, anno ab Incarn. Dominica 1032, indict . . . . .



MACCABAEUS REX SCOTORUM





MACCABAEI LEGES ECCLESIASTICAE E secularibus suis deprompte


 Christo initiatum ad profanum iudicem non uocato; uocatum comparentemue non iudicato, sed ad sacros antistites remittito.

Decimam partem terre nascentium pastoribus ecclesiarum libere conferto, Deumque semper uotis et oblationibus consuetis adorato.

Qui pontificis auctoritatem annum totum exsecratum contempserit, neque se interim reconciliarit,  hostis reipublice habetor; qui uero duos annos in ea contumacia perseuerauit, fortunis omnibus multator.

Si quis quempiam, cuius ipse sumptibus aut uictu non alitur quotidiano, ad ecclesiam, seu ad publicum conuentum, seu ad forum nundinasue comitatus ut assecla fuerit, capitis reus esto.



S. EDWARDUS III REX ANGLORUM, CONFESSOR 





S. EDWARDI LEGES ECCLESIASTICAE E secularibus suis deprompte 




TITULI LEGUM ECCLESIASTICARUM.


    I. De clericis et possessionibus eorum.
    II. De temporibus et diebus pacis regis.
    III. De iustitia sancte ecclesie.
    Iu. De uniuersis tenentibus de ecclesia.
    u. De reis ad ecclesiam fugientibus.
    uI. De fractione pacis ecclesie.
    uII. De decimis ecclesie reddendis, de ouibus et porcellis.
    uIII. De apibus, et aliis multis minutis decimis.
    IX. De his qui ad iudicium ferri uel aque iudicati sunt per iustitiam regis.
    X. De denario sancti Petri, quod Anglice dicitur Romescot.
     XI. Quid sit danegeldum, et qua occasione sit constitutum.
     XII. De multimoda pace regis, etc. Item de manbota archiepiscopi, episcopi, etc.
    XIII. De thesauris in terra absconditis et inuentis.
    XIu. Quid sit regis officium, et de Carolo et Pippino fratre [leg., filio] eius exemplum.
    Xu. De baronibus qui suas habent curias et consuetudines.
    XuI. De sacha.
    XuII. De soca.
    XuIII. De thol.
    XIX. De theam.
    XX. De infangthefe.
    XXI. De Iudeis.
    XXII. Decretum regis de usurariis.





Incipiunt Leges sancti Edwardi regis quas in Anglia tenuit, quas Willelmus heres et cognatus suus postea confirmauit.



PRAEFATIO.

Post acquisitionem Anglie Willelmus rex, quarto anno regni sui, consilio baronum suorum, fecit submoneri per uniuersos Anglie consulatus, Anglos nobiles, sapientes et sua lege eruditos, ut eorum leges, et iura, et consuetudines, ab ipsis audiret. Electi igitur de singulis totius patrie comitatibus uiri duodecim, iureiurando primum coram rege confirmauerunt ut, quoad possent, recto tramite incedentes, nec ad dextram nec ad sinistram diuertentes, legum suarum et consuetudinum sancita patefacerent, nichil pretermittentes, nichil addentes, nichil  preuaricando mutantes. A legibus igitur sancte matris Ecclesie sumentes exordium, quoniam per eam rex et regnum solidum subsistendi habent fundamentum, leges, libertates, et pacem ipsius concionati sunt, dicentes:



LEGES ECCLESIASTICAE.

I. Omnis clericus, et etiam scholaris, et omnes eorum res et possessiones, ubicunque fuerint, pacem Dei et sancte Ecclesie habeant.

II. Ab Aduentu Domini usque ad octauas Epiphanie pax Dei et sancte Ecclesie per omne regnum. Similiter a Septuagesima usque ad octauas Pasche. Item ab Ascensione Domini usque ad octauas Pentecostes. Item omnibus diebus Quatuor Temporum.  Item omnibus Sabbatis ab hora nona, et tota die sequenti, usque ad diem Lune. Item uigiliis sancte Marie, sancti Michelis, sancti Ioannis Baptiste, apostolorum omnium, et sanctorum quorum solemnitates a sacerdotibus Dominicis annuntiantur diebus, et Omnium Sanctorum in Kalendis Nouembris, semper ab hora nona uigiliarum, et subsequente solemnitate. Item in parochiis, in quibus dedicationis dies obseruatur. Item in parochiis Ecclesiarum, ubi propria festiuitas sancti celebratur. Et si quis deuote ad celebrationem sancti adueniat, pacem habeat eundo, et subsistendo et redeundo. Item in omnibus Christianis ad ecclesiam causa orationis euntibus pax in eundo et redeundo sit eis. Similiter ad dedicationes, ad synodos, ad capitula uenientibus,  siue submoniti sint, siue per se quid agendum habuerint, sit summa pax. Etiam si excommunicatus aliquis absoluendi causa ad episcopum confugerit, absolutus, eundo et redeundo pacem Dei et sancte Ecclesie habeat. Quod si aliquis ei forisfecerit, episcopus inde iustitiam faciat. uerumtamen si quis arrogans pro episcopi iustitia emendare noluerit, episcopus regi notum faciat. Rex autem constringat malefactorem, ut emendet cui forisfecerit, scilicet primum episcopo, deinde sibi; et sic erunt duo gladii, et gladius gladium iuuabit.

III. Ubicunque regis iustitia, uel cuiuscunque sit, placita tenuerit, si missus episcopi ueniens illuc apparuerit causam sancte Ecclesie, ipsa primitus  terminetur. Iustum est enim ut ubique Deus pre ceteris honoretur.

Iu. Quicunque de ecclesia aliquid tenuerit, uel in fundo ecclesie mansionem habuerit, extra curiam ecclesiasticam coactus non placitabit, quamuis forisfecerit, nisi, quod absit! in curia ecclesiastica rectum defecerit.

u. Ubicunque reus uel noxius ad ecclesiam, presidii causa confugerit, ex quo atrium ecclesie tenuerit, a nemine insequente nullatenus apprehendatur, nisi per pontificem uel ministros eius. Quod si fugiendo, domum sacerdotis, uel curiam eius intrauit, eamdem securitatem et pacem habeat quam et apud ecclesiam, dum tamen domus sacerdotis et curia eius, in fundo ecclesie consistant. Hic si latro  uel raptor est, quod male cepit, si ad manum est, reddat; et si illud penitus exstirpauerit, et de suo proprio unde reddet habuerit, in integrum ei cui damnum intulit restituat. Quod si more solito latro taliter egerit, et forte fortuito ad ecclesiam et sacerdotum domos frequenter euaserit, ablatione restituta, prouinciam foris iuret, nec redeat, et si forte reditum fecerit, nullus eum hospitari presumat, nisi a rege data licentia.

uI. Si quis uero sancte pacem ecclesie uiolenter infregerit, episcoporum est iustitia. Quod si nocens sententiam eorum diffugiendo uel arroganter contemnendo despexerit, clamor de eo deferatur ad regem post quadraginta dies; et regis iustitia mittet eum per uadimonium, et plegios, si habere poterit,  usque dum Deo primitus, regi et ecclesie postea satisfaciat. Qui si infra triginta et unum dies, siue per amicos aut notos, siue per iustitiam regis inueniri non poterit, ut legabit eum rex uerbo oris sui. Si uero postea repertus fuerit, et retineri possit, uiuus reddetur, uel caput eius, si se defenderit; lupinum enim gerit caput a die ut legationis sue, quod Anglice Wulfesheofod dicitur. Et hec est lex communis et generalis de omnibus ut legatis.

uII. De omni annona, decima garba Deo debita est, et ideo reddenda. Et si quis gregem equarum habuerit, pullum reddat decimum; qui unam tantum uel duas habuerit, de singulis pullis singulos denarios. Similiter qui uaccas plures habuerit, decimum uitulum; qui unam uel duas de uitulis singulis  obolos singulos. Et qui caseum fecerit, det Deo decimum; si uero non fecerit, lac decimo die. Similiter agnum decimum, uellus decimum, caseum decimum, butyrum decimum, porcellum decimum.

uIII. De apibus uero similiter decima commodi, quin etiam de bosco, de prato, de aquis, et molendinis, parchis, uiuariis, piscariis, uirgultis, hortis, et negotiationibus, et omnibus rebus quas dederit Dominus decima pars ei reddenda est, qui nouem partes simul cum decima largitur. Qui eam detinuerit, per iustitiam episcopi et regis, si necesse fuerit, ad redditionem arguatur. Hec enim beatus Augustinus predicauit et docuit, et hec concessa sunt a rege, et baronibus et populo. Sed postea  instinctu diaboli multi eam detinuerunt, et sacerdotes locupletes negligentes non curabant inire laborem ad persequendas eas, eo quod sufficienter habebant sue necessaria uite. Multis enim in locis modo sunt tres uel quatuor ecclesie, ubi tunc temporis una tantum erat, et sic ceperunt minui.

IX. De illo quo iudicium fieri debet, ueniat illuc minister episcopi cum clericis suis, et similiter iustitia regis cum legalibus hominibus prouincie illius, qui uideant et audiant, ut eque omnia fiant, et quos Dominus per misericordiam suam, non per merita saluari uoluerit, quieti sint et libere recedant; et quos iniquitas culpe, non Dominus damnauerit, iustitia regis de ipsis iustitiam faciat. Barones uero qui suam habent curiam de suis hominibus,  uideant ut sic de eis agant, quatenus erga Deum reatum non incurrant, et regem non offendant; et, si placitum de hominibus aliorum baronum oritur in curiis suis, adsit ad placitum regis iustitia, quoniam absque ea placitum finiri non licet. Si qui barones iudicia non habent in Hundredo, ubi placitum habitum fuerit, ad propinquiorem ecclesiam, ubi iudicium regis erit, determinandum est, saluo iure baronum illorum.

X. Omnis qui habuerit triginta denariatus uiue pecunie in domo sua, de suo proprio, Anglorum lege, dabit denarium sancti Petri, et lege Danorum, dimidiam marcam. Iste uero denarius debet submoneri in solemnitate apostolorum Petri et Pauli, et colligi ad festiuitatem que dicitur Ad uincula, ita  ut ultra illum diem non detineatur. Si quispiam detinuerit, ad iustitiam regis clamor deferatur, quoniam denarius hic eleemosyna regis est; iustitia uero faciat denarium reddere, et forisfacturam episcopi et regis. Quod si quis plures domos habuerit, de illa ubi residens fuerit in festo apostolorum Petri et Pauli denarium reddat.

XI  . Danegeldi redditio propter piratas primitus statuta est; patriam enim infestantes, uastationi eius pro posse suo insistebant. Ad eorum quidem insolentiam reprimendam, statutum est danegeldum annuatim reddi, scilicet duodecim denarios de unaquaque hida totius patrie, ad conducendos eos qui piratarum irruptioni resistendo obuiarent. De hoc quoque danegeldo libera et quieta erat omnis  Ecclesia; et etiam omnis terra que in proprio dominio ecclesie erat, ubicunque iacebat, nichil prorsus in hac tali redditione persoluens, quia magis in Ecclesie confidebant orationibus quam in armorum defensionibus. Hanc itaque tenuit Anglorum Ecclesia libertatem usque ad tempora Wilielmi regis Iunioris, qui Rufus uocabatur, donec eodem a baronibus Anglie auxilium requirente, ad Northmanniam retinendam de Roberto fratre suo, cognomento Curtehose, Hierusalem proficiscente, concessum est ei, non lege  statutum tamen, neque firmatum, sed hac necessitatis causa, ex unaquaque hida sibi dari quatuor solidos, ecclesia non excepta. Dum uero collectio census fieret, proclamabat sancta Ecclesia, suam reposcens libertatem; sed nichil profecit.

XII. Pax regis multiplex est. Illa enim data manu sua, quam Angli uocant cynninger honde scalde grith; alia die, cum primum coronatus est, que dies tenet octo; in Natali Domini, dies octo; in Paschate, dies octo; in Pentecoste, dies octo, etc. Infra. Mambote uero  Anglorum lege, regi, et archiepiscopo, tres marcas de hominibus eorum propriis; sed episcopo eiusdem comitatus, et consuli, et dapifero regis, uiginti solidos; baronibus  autem aliis, decem solidos, etc.

XIII. Thesauri de terra regis sunt, nisi in ecclesia uel in cemeterio inueniantur. Et, licet ibi inueniatur, aurum regis est, et medietas argenti, et medietas ecclesie, ubi inuentum fuerit, quecunque ipsa fuerit, uel diues, uel pauper.

XIu. Rex autem, qui uicarius summi Regis est, ad hoc est constitutus ut regnum terrenum, et populum Domini, et super omnia sanctam ueneretur Ecclesiam eius, et regat, et ab iniuriosis defendat et maleficos ab ea euellat et destruat et penitus disperdat. Quod nisi fecerit, nec nomen regis in eo constabit; uerum, testante papa Ioanne, nomen regis perdit. Cui Pippinus et Carolus filius eius, necdum reges, sed principes, sub rege Francorum  stulto scripserunt, querentes si ita permanere deberent Francorum reges, solo regio nomine contenti. A quo responsum est: Illos decet uocari reges qui uigilantes defendunt regum Ecclesiam Dei, et populum eius imitari regem Psalmographum dicentem: Non habitabit in medio domus mee qui facit superbiam . 

Xu. Archiepiscopi, episcopi, comites, barones, et omnes qui habent sacham, et socam, thol, theam et infangthefe; etiam milites suos et proprios seruientes, scilicet dapiferos, pincernas, camerarios, coquos, pistores sub suo friborgo habeant; et item isti suos armigeros, uel alios sibi seruientes sub suo friborgo. Quod si cui foris facerent, et clamor uicinorum  de iis assurgeret, ipsi tenerent eos rectitudini in curia sua; illi dico qui haberent sacham, et socam, thol, et theam, et infangthefe.

XuI. Sacha est quod si quilibet aliquem nominatim de aliquo calumniatus fuerit, et ille negauerit, forisfactura probationis uel negationis, si euenerit, sua erit.

XuII. Soca est, quod si aliquis querit aliquid in terra sua, etiam furtum, sua est iustitia, si inuentum fuerit, annon.

XuIII. Thol  est,  scilicet quod habeat libertatem uendendi et emendi in terra sua.

XIX. Theam, quod si quispiam aliquid interciet super aliquem, et interciatus non poterit warrantum suum habere, erit forisfactura sua, et iustitia similiter de calumniatore, si defecerit.

XX. Omnis enim qui habet sacha et socha, thol et theam, et infangthefe, predictas uidelicet consuetudines, iustitia cognoscentis latronis sua est, de homine suo, si captus fuerit super terram suam. illi uero qui non habent has consuetudines, coram iustitia regia rectum faciant in hundredis, uel in wapentachiis, uel in scyris.

XXI. Sciendum quoque quod omnes Iudei, ubicunque  in regno sunt, sub tutela et defensione regis ligea debent esse; nec quilibet eorum alicui diuiti se potest subdere sine regis licentia. Iudei enim, et omnia sua regis sunt. Quod si quispiam detinuerit eos, uel pecuniam eorum, perquirat rex, si uult, tanquam suum proprium.

XXII. Usurarios quoque defendit rex Edwardus, ne remaneret aliquis in toto regno suo. Et si quis inde conuictus esset quod fenus exigeret, omni substantia propria careret, et postea pro exlege haberetur. Hoc autem asserebat ille rex, seu audisse in curia regis Francorum, dum ibidem moraretur, quod usura summa radix omnium uitiorum est.





LEGES ALIAE EDWARDI REGIS Northmannico idiomate conscripte







S. EDWARDI REGIS DIPLOMATA.





DATA

In conuentu Westmonasteriensi, habito in Natali Domini, anno gratie 1066, indictione III regni eiusdem regis XXu atque ultimo, presentibus Edwardo rege, Edgitha regina, Stigando archiepiscopo Cantuarie, Eldredo archiepiscopo Eboraci, ceterisque Anglie episcopis, abbatibus, capellanis regis, comitibus, ministris, seu thainis regiis, et militibus, qui in chartarum sequentium subscriptionibus nominantur. In hoc conuentu actum fuit de dotatione, priuilegiis, celebri asylo, etc., ecclesie Sancti Petri Westmonasterii, iam ab integro reedificate et dedicate, multisque diplomatibus amplissime munite, prout liquet tribus chartis predicti regis Edwardi, et epistolis Leonis pape IX et Nicolai II que sequuntur.






I Charta regis Edwardi confessoris, ecclesie Sancti Petri Westmonasteriensi confecta, in qua epistola Leonis pape IX ad eumdem regem recitatur; sed preter multa intermedia  desideratur charte exordium  et conclusio.


EDWARDUS, Dei gratia, Anglorum rex, etc.

Scire uos uolo quoniam tempore auorum meorum patrisque mei, multa et grauia bellorum pericula afflixerunt gentem Anglorum et ipsos, tam a suis quam ab extraneis concitata, adeo ut pene periclitata sit hereditaria regum successio, magnumque interstitium inter fratrem meum Edmundum, qui patre meo mortuo successit, meque habitum  sit, inuadentibus regnum Swegeno et Cnutho filio eius, regibus Danorum, ac filiis ipsius Cnuthi, Haroldo et Herde-Cnutho, a quibus et alter meus frater Alfredus crudeliter est occisus, solusque, sicut Ioas occisionem Athalie, sic ego crudelitatem eorum euasi. Tandem respectu misericordie Dei, post plures annos, ego Edwardus ad paternum solium reaccessi, et eo potitus sine ullo bellorum  labore, sicut amabilis Deo Salomon, tanta pace et rerum opulentia abundaui ut nullus antecedentium regum similis mei fuerit in gloria et diuitiis. Sed gratia Dei, non me, ut assolet, ex opulentia et superbia contemptus inuasit, imo cepi cogitare cuius dono et auxilio ad regni culmen euasi quoniam Dei est regnum et cui uult dare illud; et quia mundus transit, et concupiscentia eius ; qui autem totum se subdit Deo, feliciter regnat et perpetualiter diues est. Itaque deliberaui me ire ad limina sublimium apostolorum Petri et Pauli, et ibi gratias agere pro collatis beneficiis, et exorare ut eam pacem firmaret Deus perpetuam mihi et posteris meis. Preparaui ergo et denumeraui expensas necessarias itineri, et honorabilia  dona que ferrem sanctis apostolis. Sed grauius super re meror habebat optimates meos, utpote memores malorum que sub aliis regibus pertulerant, ne tanto domino, et pro patrie rege absente, regnum nouiter sedatum aliqua turbaretur hostilitate, et metuentes id quod sanctus Ezechias, ne si forte in uia aut egritudine, aut alio incommodo deficerem, hereditariis regibus carerent,  maxime quia nullum habebam filium. Itaque communi habito concilio, rogabant me ut ab intentione desisterem, pollicentes se satisfacturos Deo pro uoto meo, tam in missarum et orationum oblatione quam in larga eleemosynarum distributione. Sed cum obnixe contradicerem, tandem utrisque placuit ut mitterentur legati duo ab utraque parte, Eldredus  et Hermanus  episcopi, et abbates Wlfricus Elfwynus, qui apostolo meam uoluntatem et uotum, et illorum petitionem indicarent, et secundum eius sententiam, quam mihi mandaret, promisi me omnia facturum. Factum est ergo quod uoluimus. Et uenientes Romam legati nostri ex uoluntate Dei inuenerunt collectam synodum in eadem urbe, cumque  exposuissent meam uoluntatem, et suam petitionem coram ducentis et quinquaginta episcopis, et alia multitudine sanctorum Patrum, tunc apostolicus ex consilio sancte synodi hanc epistolam scripsit:





LEO episcopus seruus seruorum Dei, dilecto filio suo EDWARDO Anglorum regi, salutem et apostolicam benediciionem.

»Quoniam uoluntatem,« etc. uide in Leone IX, Patrologie tom. CXLIII.

Hec et alia apostolica mandata cum referrent nobis legati, interea reuelauit beatus Petrus cuidam probabilis uite monacho incluso, nomine Wulfino, uoluntatem suam esse, ut restruerem locum qui  dicitur Westmonasterium, quod a tempore S. Augustini primi Anglorum episcopi institutum multaque ueterum regum munificentia honoratum, propter uetustatem et frequentes bellorum tumultus pene uidebatur destructum. Cumque mihi hanc uisionem meisque retulisset, et apostolice littere equalia precepta detulissent, contuli uoluntatem meam cum uoluntate Dei, et cum totius regni electione, et dedi me ad restructionem eiusdem loci. Itaque decimari precepi omnem substantiam meam, tam in auro et argento quam in pecudibus et omni genere possessionum, et destruens ueterem, nouam a fundamento basilicam construxi, et constructam dedicari feci quinto Kalendas Ianuarii; in qua collocaui  ipsa die reliquias quas Martinus papa, et Leo qui eum consecrauit, dederunt Alfredo regi, et quas ipse a Carlemanno, rege Francorum, dari sibi impetrauit, cuius filiam pater eius Ethelwlfus rex, post mortem prime coniugis, duxerat in uxorem, queque ab ipso ad successorem eius Ethelstanum, deinde ad Edgarum, ad ultimum ad nos peruenerunt, scilicet duas partes crucis Domini, et partem unius claui, partemque tunice eius inconsutilis, et de uestimentis sancte Marie, et reliquias apostolorum Petri et Pauli, Andree, Bartholomei, Barnabe, et aliorum plurimorum sanctorum, et quinque capsas aliis sanctorum reliquiis plenas, et statui, ut quicunque reus maiestatis regie, uel cuiuslibet alterius offense, ad locum in quo pausant  iste reliquie confugerit, eius rei et membrorum ac uite impunitatem consequatur.



II. Pro eadem ecclesia S. Petri Westmonasteriensi.

Desideratur exordium. Sciant omnes future generationes me pro uoti mei absolutione, peccatorumque meorum omnium remissione, pro animabus regum, tam successorum quam predecessorum meorum, et omnium parentum meorum, et pro pace et stabilitate regni mei, et prosperitate totius Anglorum populi, loco illi, id est Westmonasterio, omnimodam libertatem, quantum ad potestatem terrenam concessisse. Et quod illi de ecclesiastica hoc regia libertate statuo. Eius igitur amoris stimulo et fide plenissima ac deuotissima suffultus,  cuius largiflua miseratione in cathedra regali promotus sum, cum concilio et decreto archiepiscoporum, episcoporum, comitum, aliorumque meorum optimatum, prospiciens, hoc ipsi ecclesie et habitantibus in ea, siue pertinentibus ad eam, utile fore, non solum in presenti, sed in futurum, elegi sanciendum, atque perpeti stabilimento ab omnibus confirmandum, ut pro Christi honore et amore, et pro reuerentia summi apostolorum principis Petri, cuius patrocinio meipsum commisi, et pro deuotione ac ueneratione sanctarum reliquiarum, quas eidem loco contuli, beatorum uidelicet apostolorum, martyrum, confessorum, et uirginum, ut omnipotens Deus per illorum suffragia sanctorum, depulsis cunctis aduersitatibus, cum pacis et honoris sui  stabilitate, ac perpetue tranquillitatis sublimatione, locum illum custodiat, disponat, et protegat, et pro magnifica dignitate siue regali excellentia ipsius ecclesie, et pro quiete monachorum ibidem Deo famulantium, tantus honor eidem ecclesie habeatur in perpetuum et obseruetur, ut neque nos, neque successores nostri, nec quilibet episcopus, nec quicunque de iudiciaria potestate, in ipsam sanctam basilicam, uel in manentes in ipsa, uel in homines qui cum suis terris uel qualibuscunque substantiis ad ipsam tradere uel deuouere se uoluerint, nisi per uoluntatem abbatis, et suorum monachorum, ullam unquam habeant potestatem. Et sit hec sancta mater Ecclesia peculiaris patroni nostri  domini et magni apostoli ter beati Petri, libera et absoluta ab omni inuasione uel inquietudine omnium hominum, cuiuscunque potestatis esse uideantur. Preterea aliud constituo, atque in perpetuum confirmo, ut quisque fugitiuorum de quocunque loco, pro quacunque causa, cuiuscunque conditionis sit, ipsum sanctum locum, uel procinctum eius, fugiens intrauerit, immunis sit omnino, ac plenam libertatem consequatur.

Si quis uero hanc nostram donationem augere et amplificare uoluerit, augeat Deus dies eius prosperos hic et in futurum. Si autem euenerit ut aliquis aut regum succedentium, uel alicuius persone homo, quod non optamus, diabolica temeritate fuerit elatus uel seductus, quatenus hoc nostrum  statutum infringere uel minuere, aut in aliud mutare uelit; sciat se perpetuo anathemate damnatum, nisi tamen satisfactione emendauerit. Si autem emendatione fuerit indignus, ipse quidem cum Iuda proditore, gehenne ignibus cremabitur, sed hec charta nichilominus in sua libertate permanebit, quandiu Christiani nominis timor et amor in hac nostra gente perseuerarint.

Ad ultimum, chartam istam conscribi et sigillari iussi, et ipsam manu mea signo sancte crucis impressi, et idoneos testes adnotari precepi ad corroborandam. Itaque propriam donationis libertatem ego Edwardus, Deo largiente, Anglorum rex, signum uenerande crucis impressi.

    Ego Editha regina huic donationi regie consentiens  subscripsi.
    Ego Stigandus archiepiscopus consensi et subscripsi.
    Ego Wlfinus episcopus consensi et subscripsi.
    Ego Leofricus episcopus consensi et subscripsi.
    Ego Hermannus episcopus consensi et subscripsi.
    Ego Walterus episcopus consensi et subscripsi.
    Ego Giso episcopus consensi et subscripsi.
    Ego Wulstanus episcopus consensi et subscripsi.
    Ego Siwardus episcopus consensi et subscripsi.
    Ego Edwynus abbas consensi et subscripsi.
    Ego Agelsius abbas consensi et subscripsi.
    Ego Alswinus abbas consensi et subscripsi.
    Ego Leofricus abbas consensi et subscripsi.
     Ego Agelwrus abbas consensi et subscripsi.
    Ego ualdwynus abbas consensi et subscripsi.
    Ego Wulwoldus abbas consensi et subscripsi.
    Ego Reynbaldus cancellarius.
    Ego Haroldus dux.
    Ego Edwynus dux.
    Ego Leofdwinus dux.
    Ego Guden dux.
    Ego Ergarus minister.
    Ego Kendus minister.
    Ego Wygodus minister.
    Ego Radulphus minister.
    Ego Robertus minister.
    Ego Ednothus minister.
    Ego Agelnodus, Wulfricus, Sywardus, Godricus.


 Acta apud Westmonasterium quinto Kalendas Ianuarii, die sanctorum Innocentium, anno Dominice Incarnationis millesimo sexagesimo sexto, indictione tertia, anno regni serenissimi Edwardi regis uicesimo quinto  . Swyergarius notarius ad uicem Reynbaldi regie dignitatis cancellarii hanc chartam scripsi et subscripsi. In Dei nomine feliciter. Amen.



III. Pro eadem ecclesia Sancti Petri Westmonasteriensi.---Habentur in hac charta epistola regis Edwardi confessoris ad papam Nicolaum II pro confirmatione priuilegiorum ecclesie Westmonasterii, et epistola Nicolai pape II ad regem Edwardum confessorem, qua petita annuit, et plura insuper priuilegia.


 In nomine sancte et indiuidue Trinitatis. Propter eos qui iustitiam Dei contemnunt, et suam uolunt constituere, quoniam iustitie Dei non sunt subiecti , procurandum est iis qui ecclesiarum Dei priuilegia constituunt, ut multiplices chartas et multitudinem testium atque maledictionum congerant; quibus, etsi non semper, tamen aliquoties pessimorum hominum impia proteruia, et perniciosa presumptio, totius proteratur, retundatur ac reuerberetur, nec non fortissimo defensionis robore funditus eradicetur. Quapropter ego Edwardus, Dei gratia, Anglorum rex, notum facio omnibus futuris  post me seculi generationibus quoniam precepto Leonis pape, pro penitentia et remissione peccatorum meorum, renouaui et melioraui basilicam eam Petri que sita est prope menia principalis Anglorum urbis Londoniarum, et ab occidentali ora eiusdem urbis dicitur Westmonasterium, que edificata quidem fuerat antiquitus sub Mellito, London primo episcopo, socio et contemporaneo sancti Augustini primi Cantuarie archiepiscopi, et per ipsum beatum Petrum, angelico famulante seruitio, sancte crucis impressione et sacri chrismatis permistione dedicata; sed per frequentes incursiones barbarorum, et maxime Danorum, qui, patre meo Aethelredo uiuente, irruptionem in Angliam fecerant, et eo mortuo, cum fratre meo Edmundo dimidium  regni sub amicitiarum pacationem tenuerant, fratremque alium Alfredum miserabiliter interemptum enecauerant, neglecta penitus et destructa uidebatur.

Cum ergo renouassem eam, et multa priuilegia regie potestatis et apostolice auctoritatis per beatum Leonem papam in ea constituissem defuncto ipso Leone, et confirmato in eius loco Nicolao, placuit mihi renouare, meliorare et confirmare consuetudines et donationes pecuniarum quas antecessores mei reges sancto Petro instituerant, propter deuotionem summam quam habuit semper Anglorum gens erga eum et eius uicarios. Itaque, propter hoc negotium et alia quamplura, legatos misi Romam, episcopum unum Aldredum, et duos electos  ad ordinandos episcopos, Glisonem scilicet et Walterum, ut a domino papa sacrarentur. uenientes autem Romam, ab apostolico Nicolao honore quo decebat suscepti, inuenerunt ibi ad synodum congregatam multitudinem magnam episcoporum, abbatum, monachorum, et clericorum, ceterorumque fidelium; cumque audiente synodo sue legationis causam perorarent, huius summam epistole domino pape obtulerunt.



Summo uniuersalis Ecclesie Patri NICOLAO EDWARDUS gratia Dei Anglorum rex debitam subiectionem et omnimodum seruitium.

Glorificamus Deum, qui curam habet sue electe  Ecclesie, quoniam in loco boni predecessoris uos optimum successorem constituit. Quapropter iustum iudicamus apud uos, uelut ad solidam petram, accurrere [acuere], et probare omnes bonas intentiones nostras, et uestram notitiam atque societatem in bono habere, quatenus eas donationes et priuilegia que obtinuimus apud predecessorem uestrum, renouetis et augeatis nobis, uidelicet ut quod ille iniunxit nobis sub nomine obedientie ac penitentie, propter uotum quod uoueram ire Romam, et in remissionem omnium peccatorum meorum, construere cenobium monachorum in honorem apostoli Petri, ratum faciatis, et priuilegia possessionum et dignitatum eiusdem loci confirmetis, renouetis, atque augeatis, et in perpetuum immutabilia stare decernatis.  Ego quoque pro modulo meo augeo et confirmo donationes et consuetudines pecuniarum, quas habet sanctus Petrus in Anglia, et ipsas pecunias collectas, cum regalibus donis mitto uobis, ut oretis pro me, et pro pace regni mei, et continuam ac solemnem memoriam haberi instituatis totius gentis Anglorum, coram corporibus sanctorum apostolorum. ualete.

Iis igitur litteris a summo pontifice susceptis, cum feliciter ad uotum suum omnibus peractis a Roma redirent, consulente sancta synodo, transmissam a domino papa mihi detulerunt epistolam.





»NICOLAUS episcopus, seruus seruorum Dei, gloriosissimo ac piissimo, omnique honore dignissimo, spirituali quoque filio nostro, EDWARDO Anglorum regi, uisitationem omnimodam, salutem mellifluam, et benedictionem apostolicam.


»Omnipotenti Deo referimus grates,« etc. uide in Nicolao II ad an. 1061, Patrologie tom. CXLIII.

Hanc igitur epistolam apostolici priuilegii placuit inserere huic nostre confirmationi, ut, secundum quod sancto Leoni prius placuerat mihique preceperat concordanti, ad hoc successore eius Nicolao et eadem aut maiora mihi precipiente, sciant omnes future generationes, me pro uoti predicti absolutione, peccatorumque meorum omnium remissione, et eterne uite remuneratione, et pro animabus regum, tam successorum quam predecessorum meorum, et omnium parentum meorum, et pro pace et stabilitate  regni mei, et prosperitate totius Anglorum populi, loco illi omnimodam libertatem, quantum ad potestatem terrenam, concessisse, et quod illi de ecclesiastica, hoc regia libertate statuo. Eius igitur amoris stimulo et fide plenissima ac deuotissima suffultus, cuius largiflua miseratione in cathedra regali promotus sum, cum concilio et decreto archiepiscoporum, episcoporum, comitum, aliorumque omnium optimatum, prospiciens, hoc ipsi ecclesie ac habitantibus in ea, siue pertinentibus ad eam, utile fore non solum in presenti, sed in futuro elegi sanciendum, atque perpeti stabilimento ab omnibus confirmandum, ut pro Christi honore et amore, et pro reuerentia summi apostolorum principis Petri, cuius patrocinio meipsum commisi, et pro deuotione  et ueneratione sanctarum reliquiarum, quas eidem loco contuli, beatorum uidelicet apostolorum, martyrum, confessorum, et uirginum, ut omnipotens Deus per istorum suffragia sanctorum, depulsis cunctis aduersitatibus, cum pacis et honoris sui stabilitate, ac perpetue tranquillitatis sublimatione, locum illum custodiat, disponat, ac protegat, et pro magnifica dignitate siue regali excellentia ipsius ecclesie, et pro quiete monachorum ibidem Deo famulantium, tantus honor eidem ecclesie habeatur in perpetuum et obseruetur, ut neque nos, neque successores nostri, neque quilibet episcopus, nec quicunque de iudiciaria potestate, in ipsam sacram basilicam, uel in manentes in ipsa, uel in homines, qui cum suis terris, uel qualibuscunque substantiis  ad ipsam tradere, uel deuouere se uoluerint, nisi per uoluntatem abbatis et suorum monachorum ullam unquam habeat potestatem; sed sit hec sancta mater ecclesia peculiaris patroni nostri domini et magni apostoli ter B. Petri, libera et absoluta ab omni inuasione uel inquietudine omnium hominum, cuiuscunque ordinis uel potestatis esse uideantur. Preterea aliud constituo atque in perpetuo confirmo ut quisquis fugitiuorum, de quocunque loco, pro quacunque, causa cuiuscunque conditionis sit, ipsum sanctum locum uel procinctum eius fugiens intrauerit, immunis omnino hanc plenam libertatem consequatur.

Et infra. Hanc igitur chartam mee donationis et libertatis, in die dedicationis predicte ecclesie recitari  iussi coram episcopis, abbatibus, comitibus, et omnibus optimatibus Anglie, omnique populo audiente et uidente et secundum apostolici Leonis eiusque successoris Nicolai constitutum, excommunicari feci eos qui decretum nostrum infringerent, uel infringi permitterent, quantum in ipsis esset. Quisquis autem successorum meorum hanc donationis libertatem firmiter atque inuiolabiliter custodierit, eterna coronetur claritate, celestisque regni plena perfruatur felicitate.

Si quis uero, quod absit, eam destruere uoluerit, uel huius nostri decreti contradictor, conuulsor, et temerator exstiterit, cum Iuda traditore eterno anathemati subiaceat, nisi Deo et beato suo apostolo  Petro digna penitentia satisfecerit.

Ut ergo hec auctoritas nostris et futuris temporibus circa ipsum sanctum locum perenniter firma et inuiolata permaneat, uel per omnia tempora illesa custodiatur atque conseruetur, et ab omnibus optimatibus nostris, et iudicibus publicis et priuatis, melius ac certius credatur, manus nostre subscriptione subter eam decreuimus roborare, et idoneos testes adnotare, atque sigillo nostro iussimus sigillari.

Ego Edwardus, Dei gratia, Anglorum rex, hoc priuilegium iussi componere, et compositum cum signo Dominice crucis confirmando impressi.

Ego Edgida regina omni alacritate mentis hoc corroboraui.

     Ego Stigandus, sancte metropolis Ecclesie Cantuarie episcopus, confirmaui.
    Ego Eldredus, archiepiscopus Eboracensis Ecclesie, consignaui.
    Ego Wilielmus episcopus Londoniensis Ecclesie, ad omnia superscripta consentiens, subscripsi.
    Ego Hermannus episcopus consensi et subscripsi.
    Ego Wulsuuinus episcopus consensi et subscripsi.
    Ego Walterus episcopus consensi et subscripsi.
    Ego Leofricus episcopus consensi et subscripsi.
    Ego Giro episcopus consensi et subscripsi.
    Ego Wultanus episcopus consensi et subscripsi.
     Ego Siwardus episcopus consensi et subscripsi.
    Ego Goduuicius episcopus consensi et subscripsi.
    Ego Agelsius episcopus consensi et subscripsi.
    Ego Eduuinus abbas consensi et susbcripsi.
    Ego Agelwius abbas consensi et subscripsi.
    Ego Leofricus abbas consensi et subscripsi.
    Ego Baldewinus abbas consensi et subscripsi.
    Ego Wulfuuoldus abbas consensi et subscripsi.
    Ego Edmundus abbas consensi et subscripsi.
    Ego Reynbaldus regis cancell. relegi et sigillaui.
     Ego Osbernus regis capellanus.
     Ego Petrus regis capellanus
    Ego Rodbertus capellanus.
    Ego Haroldus dux.
    Ego Eduuinus comes.
    Ego Gud comes.
    Ego Leoffewinus comes.
    Ego Markerus comes.
    Ego Esgarus minister.
    Ego Condius minister.
    Ego Radulphus minister,
    Ego Rodbertus minister.
    Ego Agelnodus minister.
    Ego Wygodus minister.
    Ego Adnothus minister.
    Ego Wulfricus miles.
     Ego Sywardus miles.
    Ego Godricus miles.
    Ego Colo miles.
    Ego Wulsuuardus miles.


Omnes consentientes suscripsimus stabilita apud Westmonasterium, quinto Kal. Ianuarii, die sanctorum Innocentium, anno Dominice Incarnationis millesimo sexagesimo sexto, indictione tertia, anno regni Edwardi nobilissimi et clementissimi regis uigesimo quinto.

Ego Alfgeatus notarius, ad uicem Reynbaldi regie dignitatis cancellarii, hoc priuilegium scripsi et subscripsi.  In Dei nomine feliciter. Amen.




ANNO MXXXuIII
SANCTUS STEPHANUS HUNGARORUM REX PRIMUS.





SANCTI STEPHANI uITA AUCTORE CARTHUITO AUT CARTHUITIO EPISCOPO.






ADMONITIO PRAEuIA.

 1. uaria de hac S. Stephani uita uariorum sunt iudicia. Auctor nomen et dignitatem suam statim declarat in prefatione his uerbis: »Domino suo Calamanno regi precellentissimo Carthuitus episcopus,« etc. uerum non addit cuius ciuitatis fuerit episcopus, neque aliunde id certo constat; quod non mirabimur, modo consideremus paucos ex episcopis Hungarie istius temporis nobis esse cognitos. Tempus scripte uite colligitur ex rege Calamanno, aut Colomanno, ut alias uocatur; scriptam enim fuisse ad Colomannum S. Ladislai successorem, omnes olim existimarunt, atque istud satis certum puto, etiamsi nuper se opponere uoluerit Godefredus Schwartzius scriptor heterodoxus, qui anno 1740 libellum edidit sub titulo: »Initia religionis Christiane inter Hungaros Ecclesie Orientali asserta.«  Hic scriptor, cum gloriam conuerse Hungarie Latinis ereptam uellet, omnem mouit lapidem, ut uerisimile faceret Hungaros primo ad fidem adductos esse a Grecis; cumque uita S. Stephani regis cum illo asserto coherere non posset, omnem auctoritatem predicte uite ablatam uoluit. Hac de causa contendit, uitam serius exaratam esse, idque ratiunculis quibusdam ostendere nititur. Singula eius asserta excutiam diligenter.

2. De tempore uite conscripte, et de rege ad quem scripta, Schwartius, pag. 57, sic loquitur: »Tertio, quemadmodum nullius loci episcopum chartaceus noster Chartuitius se dicit, ita Colomanno regi legendam suam inscribens, insigni iterum hallucinatione, cui regi, auctor non prodidit, uel certe editor Surius monstrum utrinque aluit.  Colomannus enim Hungarorum rex, anno 1115 uita functus, intelligi nequit. Decrepitum siquidem in epistola ad regem scriptor se uocat; ceuus hinc Ladislao fuisset, cuius auspiciis anno 1084, uel precedente, Stephani regis corpus eleuatum colendumque publice fuit expositum. Si ceuus erat, absurde de Ladislao ad Colomannum, successorem illius proximum, scripsit: Ladislaus rex, qui tunc ad reipublice gubernacula sedebat: absurdiusque multo de rebus sua etate gestis dixisset: Lapidum aceruos effecerunt, qui postea longo illic tempore permanserunt; paucisque interiectis: Mira quidem res et nostris temporibus stupenda. Denique quam hodie Transiluaniam uocamus, ueteribus Hungaris, etiam in Latinis scripturis, dicebatur Erdely, Andree II temporibus Ultrasiluania, Bela demum Iu regnante, Transiluania. Sed legendarius noster Transiluaniam iam uocat. Quarto, si recentioris etatis scriptor noster est, quod Timon agnoscit, pluraque id pronuntiata indicare fatetur, atque adeo si Colomannus,  non ille antiquior Hungarie, sed Halicie rex, Bele uI germanus, est intelligendus, cui legenda nostra inscripta sit, plus quam duobus seculis ab etate S. Stephani distabat.« Hactenus ille de tempore conscripte uite.

3. uerum rationes suas exposuit Schwartzius stylo longe acerbiori quam solidiori, pluraque peccat contra rectam rationem in oppugnando Carthuitio, quam hic uideatur peccasse in scribenda uita. uidit ille hallucinationes, monstra, absurda, ubi nichil hallucinationis, nichil monstri, nichil absurdi. Episcopum se nominat Carthuitius, nec addit cuius ciuitatis; regem uocat Colomannum, nec adiungit cuius regni; si id est hallucinari, aut monstra producere iudice Schwartzio, rectius ut iudicare discat, legat scriptores prestantissimos, antiquos et neotericos, et cum inuenerit id ipsum a plurimis factitatum, errorem modestius corrigat. Nos interim expendamus an alia sint meliora. Intelligi non  potest Colomannus S. Ladislai successor, si critico nostro credimus, quia sic decrepitus Carthuitius debuisset ceuus esse Ladislao. Ceuum fuisse Ladislao Carthuitium prorsus existimamus. Supponamus etiam eumdem adfuisse corporis eleuationi sub Ladislao facte, quod est incertum, quid inde orietur mali? An auctor non nisi absurde scribere potuit, Ladislaus rex, qui tunc ad reipublice gubernacula sedebat, quia Ladislao conuixerat? Id sane mihi minime apparet. Quin potius iudicium illius requiro qui id male additum existimat; neque enim soli Colomanno scribebat Carthuitius, sed posteris etiam, qui uitam erant lecturi, quique non omnes scituri erant, Ladislaum eo tempore regnas e. Nihilo plus piaculi in uerbis illis, que absurdius scripta uult Schwartzius: Lapidum aceruos effecerunt, qui postea longo illic tempore permanserunt. Cur, obsecro, istud recte scribere non poterat Carthuitius uiginti annis post rem peractam? An lapides ibi non manserunt longo tempore, si uel solo decennio  permanserint?

4. Nihil rursum absurdi est in uerbis Carthuitii, que subiungit: Mira quidem res, et nostris temporibus stupenda. Poterat id apte scribere Carthuitius, etiamsi uitam scripsisset eodem die quo miraculum fuerat peractum. Equidem non inopte me dicturum existimo, si iisdem fere uocibus Schwartzio respondero: Mira quidem res, et nostris temporibus stupenda, uirum, qui eruditus uideri desiderat, sperare potuisse se huiusmodi ratiunculis persuasurum orbi erudito, uitam S. Stephani serius esse conscriptam, quam hactenus passim fuit creditum. Quin imo posteriora illa Carthuitii uerba insinuant miraculum mortui resuscitati de quo illa pronuntiat ipsius tempore contigisse. Accipe uerba ex uita num. 37: »Mira quidem res et nostris stupenda temporibus; non prius orare mulier destitit quam filium, quem defunctum collocauerat  uiuentem accepit.« Non opponit auctor  tempus quo scribebat tempori quo factum erat miraculum, sed tempus suum tempori primeue Ecclesie, quo minus rara erat mortuorum resuscitatio; aitque rem esse cum per se miram, tum etiam plane stupendam, quod contigisset suo tempore, quo mortuorum resuscitatio erat rarissima. Insinuat igitur Carthuitius miraculum istud quod factum est post corpus eleuatum sub Ladislao, suo tempore contigisse, adeoque ex his uerbis recte colligitur, uitam esse scriptam ad Colomannum Ladislai successorem.

5. Quod demum obiicit Schwartzius de Transiluania, que ueteribus Erdely dicebatur, etiam apud scriptores Latinos, queque aliquando Ultrasiluania legitur nominata; id solum proferri debuerat, cum saltem speciem aliquam difficultatis habeat, licet difficultas reuera non sit magna. In uita, n. 22, sic legitur: »ueredarium quemdam infra diem et noctem ad Albam Transiluanam precepit festinare.« uerum Surius ubique dictionem immutans, edidit,  ad Albam Transiluanie, atque illa mutatione occasionem dedit obiectioni. Nam scriptor reuera Transiluaniam non uocauit; sed Albam cognominauit Transiluanam ad distinctionem alterius, uidelicet Albe regalis. Itaque, si nomen Transiluanie nondum usitatum erat tempore Colomanni, Carthuitius Albam Iuliam cognominare potuit Transiluaniam, quia sita erat trans siluas, que ipsi tandem prouincie nomen dederunt. Deinde, si scriptor Transiluaniam reuera nominasset, sicuti male edidit Surius, ex hac uoce colligi non posset ipsius etas posterior; nam prouincia illa, que Erdely etiamnum uernacule dicitur, ab aliis scriptoribus Latinis cepta est dici Transiluania, ab aliis Ultrasiluania. Nomen deductum est a densis siluis quibus cingitur. Quis modo, nisi temere, definiat a quo scriptore primo usurpatum fuerit nomen Transiluania? Aliquis certo primus fuit. Cur igitur non eque Carthuitius, ac alius quislibet, primum uti potuisset ea uoce, si omnino usus  fuisset?

6. Porro sicut allate rationes non probant iuniorem esse Carthuitium, sic alie prorsus persuadent eumdem scripsisse ad Colomannum Hungarie regem. Primam rationem iam dedi n. 4. Alteram desumo ex uerbis Surii a Schwartzio item adductis, »rex Ladislaus, qui tunc ad reipublice gubernacula sedebat,« pro quibus legitur in ms., »rex Ladislaus, qui tunc rempublicam administrabat,« etc. Addidisset haud dubie Hungarorum, aut quid simile, si scripsisset ad alium regem quam Hungarorum. uerum quia episcopus erat Hungarie et ad regem Hungarie scribebat, rempublicam solum uocat, intelligens Hungaricam. At sic apte loqui non poterat ad Colomannum Halicie regem, qui Hungaricam rempublicam non administrabat. Preterea Colomannus ille, seu dux, seu rex, Haliciensis in Russia Nigra, paucis solum annis pacifice regnauit, ita ut uerisimile non sit uitam ad eum fuisse conscriptam, presertim cum multa contineat que innuunt  scriptam esse in Hungaria; nichil uero habeat ex quo colligi possit compositam esse post Colomannum Hungarie regem; nullam enim memorat personam, que uixit post Colomannum; nullum enarrat factum, quod contigit post ipsum. uerum eleuationem corporis sub Ladislao factam, patrataque eo tempore miracula, sic refert cum adiunctis uariis, ut inde colligi possit, uel rei geste presentem fuisse, uel certe eo tempore uixisse scriptorem. Iam uero uitam hanc esse scriptam ante Colomanni Halicie regis tempora, alio argumento sic ostendo. Colomannus Andree II Hungarie regis filius, ac deinde Halicie rex, necdum natus erat ineunte seculo XIII. Ad hunc igitur scribere non potuit Carthuitius, nisi multis anais post canonizationem S. Ladislai, que facta est anno 1192, secundum antique uite auctorem, uel anno 1198, si exactus sit calculus Bonfinii: uideri hec possunt tomo u Iunii, pag. 319. uerumtamen Carthuitius,  II. 33, preclaro quidem elogio ornat Ladislaum; at sanctum non uocat, nec ullo modo ei attribuit aliquid quo insinuat eo tempore fuisse canonizatum, aut cultum ut sanctum. Preterea, S. Henricus imperator solemni canonizatione sanctis ascriptus erat ante medium seculi XII, ut apud nos ostensum est tom. III Iulii, pag. 715 et 716, nec tamen Henricum sanctitatis titulo laudauit Carthuitius num. 13, sed solum pietatis. At nec Ladislaum, nec Henricum nominasset auctor sine mentione sanctitatis, si post canonizationem eorum scripsisset, cum sanctitatem aliorum omnium qui ante Colomannum Hungarie regem eo donati erant titulo, non reliquerit indictam, ubi de illis meminit, nam aut sanctos uocat, aut beatos, aut quadam circumlocutione sanctitatem indicat. Manifestum igitur id est indicium, Carthuitium scripsisse diu ante Colomannum Halicie regem, nec alium querendum esse Colomannum, cui uita fuerit inscripta, quam Colomannum  Hungarie regem et S. Ladislai successorem.

7. Ex dictis statui debet epocha uite conscripte sub initium seculi XII, cum Colomannus regnum adeptus sit anno 1095; obierit autem anno 1114, si credimus chronotaxi Ioannis de Thwrocz, quam hic excutere non est necesse. Decrepitum se dicit auctor in epistola ad regem, ita ut iam natus esse potuerit anno 1038, quo obiit S. Stephanus. Suppar igitur fuit sancto, et multa potuisset dicere de gestis ipsius ex iis qui fuerant presentes, si iuuenis conscribendam suscepisset hanc uitam. Ioannes Thuroczius mox laudatus in Chronica Hungarorum cap. 27, uerisimiliter uitam hanc laudat hisce uerbis: »Geycha uero diuino premonitus oraculo, anno Dominice Incarnationis nongentesimo sexagesimo nono, quemadmodum in Legenda sancti Stephani regis scriptum est, genuit sanctum Stephanum regem.« Ranzanus eiusdem meminit, multaque  ex ea refert in epitome rerum Hungaricarum indice 8. uerum Schwartzius, pag. 59 aliam uitam designatam a Thuroczio dicit, quia »Legenda Chartuitiana  natiuitatis annum nullum designat.« Respondeo uitam citari a Thuroczio non pro anno natali, quem ipse addidit, et quidem minus recte; sed solum pro patris nomine, et diuino oraculo, quo premonitum dicit ex uita Carthuitiana. Monet eodem loco scriptor ille se non omnia scripturum que de Stephano et Emerico eius filio in uitis eorum relata sunt. uerum, »Nos ea, inquit, que ab aliis scriptoribus pretermissa sunt, breuiter ac summatim scribere intendimus.«

8. Porro, quamuis de etate Carthuitii non uideatur dubitandum, uita tamen S. Stephani ab eo scripta non caret erroribus, seu neuis aliquot, atque hi a Surio editore aucti sunt, dum Gisela sancti coniux apud ipsum filia uocatur Henrici imperatoris, cuius filia non fuit, sed soror, sicuti reuera nominatur in ms. et in editione uetustiore. Error item est in anno emortuali, qui tam in ms. quam apud Surium, dicitur 1034, sed hic etiam error facile  irrepere potuit uitio transcribentium, qui non raro numeros corrumpunt. Erratum quoque uidetur in nomine ducis Polonie, quem narrat coronam regiam petiisse a pontifice. uerum errores isti duo posteriores  tales sunt, ut auctoritatem Actorum non multum minuant, presertim cum multa in iis relata ex scriptoribus synchronis confirmentur, et alia non pauca ex iisdem fiant uerisimilia. Hinc mihi non displicet iudicium Bailleti de hisce Actis, nam in Tabula critica ad 2 Septembris Gallice habet que reddo Latine: »uita eius conscripta per episcopum Hungarum, nomine Carthuitium, et dedicata regi Colomanno, non est immunis ab erroribus. Aliunde tamen satis auctoritatis habet, licet auctor abfuerit a tempore sancti.« Recte cetera. At quod ait abfuisse a tempore sancti nimiam insinuat distantiam, cum tantum sexaginta aut septuaginta annis post mortem ipsius scripserit. Idem fere fuit aliorum  scriptorum iudicium de auctoritate huius uite, et merito.



INCIPIT uITA.



PRAEFATIO.


1. Domino suo CALAMANNO  regi precellentissimo CARTHUITUS episcopus, officium spirituale per misericordiam Dei consecutus, post istius uite terminum felix illud euge sempiternum. Incepturus opus, domine mi, rex inclyte, quod mihi uestro regali precepto, de bona uita regis Stephani potentialiter iniunxistis, diu rebellem ingenioli mei perpessus sum inscitiam, ob hoc presertim quod  Priscianus  auctor grammatice medullitus mihi notus olim, longe digressus faciem suam, quasi caligine quadam circumfluam, mihi decrepito iam  facit obscurissimam. uerumtamen parte ex alia, dum, uestre dignitatis intuitus reuerentiam, incerta grauaret meditatione, tandem omnium uirtutum lux et gemma dubietatem anxie mentis deuicit obedientia, cuius forti presidio deficere in me uidens uires, inchoandi operis recepit fiducia  . Sed quoniam sepe fiducialiter acta res inuidie fomitem generat, precor flexis genibus uestre triumphalis excellentie sublimitatem, ut manibus regalis defensionis  hoc suscipiatis opusculum, ne male sonantium positio dictionum, uel confusi ordinis enormitas, uestrum, cum legeritis, offendat oculum. Quod  si aliquod indignum occurrerit offendiculum, malo codicem ut ignis comminuat incendium quam, ut liuor ad plenum perueniat oculum. Igitur, quia boni quidquid est ex Conditoris misericordia manat, ex ipsius dono sermo ceptus talia personat  .



CAPUT PRIMUM. Sancti pater, natales uisionibus preuiis illustrati, baptismus, regni initia et cura religionis propagande, uictoria de rebellibus, et hinc monasterium S. Martini ex uoto fundatum.

2. Omne datum optimum et omne donum perfectum desursum est, descendens a Patre luminum . Huius Patris datum optimum, et donum perfectum in omnes large proueniens, quia nullum spernit, sed omnes homines uult saluos fieri et ad  agnitionem ueritatis peruenire , ad Hungaros usque, quos Christianorum flagellum  quondam fuisse constat, diffusum est. Quod qualiter et quando factum sit, styli officio memorie commendare congruum duximus. Ea siquidem tempestate qua gens prefata Dei Ecclesiam depopulabatur, erat in ea princeps quidam, quartus ab illo, qui ingressionis Hungarorum in Pannonia dux primitus fuit, (nomen Geysa [ seuerus quidem et crudelis, ueluti potentialiter agens, in suos, misericors autem et liberalis in alios, et precipue Christianos, ritu paganismo licet adhuc quidem obuolutus; tamen appropinquante spiritualis fulgore carismatis, cum omnibus circumquaque positarum prouinciarum uicinis de pace cepit attente tractare, ut iam  in illo posset agnosci, cuius filius desideraret fieri, secundum dictum Saluatoris nostri, dicentis in Euangelio: Beati pacifici, quoniam filii Dei uocabuntur . Statuit insuper preceptum cunctis Christianis, ducatum suum intrare uolentibus, hospitalitatis et securitatis gratiam exhiberi  . Clericis et monachis potestatem concessit suam presentiam  adeundi, quibus uoluntarium libenter aditum prebens orthodoxe fidei semen, pectoris in horto satum, delectabatur germen emittere.

3. Quid plura? Adest tempus celitus dispositum: credidit ipse cum familiaribus suis, et baptizatus est, et omnes ditioni sue subditos se pollicens Christiano nomine mancipaturum. Cumque nimirum esset sollicitus de rebellibus domandis, et ritibus sacrilegis destruendis, et episcopatibus secundum estimationem suam, ad profectum Ecclesie sancte statuendis, mirabili uisione  nocte consolatus est eum Dominus. Fecit astare sibi iuuenem delectabilem aspectu, qui dixit ei: Pax tibi, Christi electe; iubeo te de sollicitudine tua fore securum. Non tibi concessum est quod meditaris, quia manus pollutas  humano sanguine gestas. De te filius nasciturus egredietur, cui hec omnia disponenda diuine prouidentie consilio commendabit Dominus. Hic erit unus ex regibus electis a Domino, corona uite secularis commutaturus eternam. uerumtamen uirum spirituali legatione tibi transmittendum, honorificabiliter suscipito, susceptum uenerabiliter habeto, exhortationibus eius non fictum cordis fidelis assensum prebeto. Expergefactus princeps uisione stupidus, prius secum, post cum Christi fidelibus et suis pertractans, Deo gratias pauimento manibus expansis, adherens, humiliter egit, se principatumque suum cum filio nascituro custodie illius qui non dormit neque dormitat  lacrymis fusis commendauit.

 4. Dum miratur ergo de uiro diuinitus predicto, nuntiatur ei beatum Adalbertum, Bohemiensis Ecclesie pontificem, ad se uenturum esse propter conuersionem ipsius et fidei non ficte profectum, Domino Deo laudis hostiam oblaturum. Oritur letitia nouis Christi militibus inenarrabilis: dux obuiam tironi Christi  cum fidelibus quibusque procedit,  honorabiliter eum suscipit, et ut per uisum monitus est, modis omnibus obedientie filium se fore monstrauit. Igitur, iubente principe, fit ubique congregatio indomite [gentis  ] et per sanctum episcopum fuit  , et per suas exhortationes continue conuertuntur et baptizantur alumni patrie, statuuntur in multis locis ecclesie; lux quippe, que illuminat omnem hominem, tenebris expulsis, in Hungaria cepit enitere, et impleta sunt in ea uerba prophetie dicentis: Gentium populus, qui ambulat  in tenebris, uidit lucem magnam . Lux lucis inuisibilis Christus est, quem tunc gentes uidere meruerunt, quando reuocate de tenebris, ipsum uerum Deum et hominem esse uerum perfecte crediderunt  . Nec hoc silentio pratereundum  est quod, ut omnis ambiguitas tolleretur de medio, ne forte predicte uisionis solius uiri parum uideretur inesse fidei, uxorem eius, iam appropinquantem partui, tali uoluit uisione diuina gratia consolari. Apparuit namque illi beatus leuita et protomartyr Stephanus, leuitici habitus ornatus insignibus, qui eam alloqui taliter cepit: Confide in Domino, mulier, et certa esto quia filium paries, cui primo in hac gente corona debetur et regnum, meumque nomen illi reponas  . Cui cum admirans mulier responderet: Quis es, domine, uel quo nomine nuncuparis? Ego sum, inquit, Stephanus protomartyr, qui primus pro Christi nomine martyrium pertuli. Quo dicto, disparuit.

 5. Nascitur interea predictus a Domino filius principi, quem, secundum prophetam, antequam in utero conciperetur, Dominus nouit; et cui, antequam nasceretur, per protomartyrem suum nomen indidit. Hunc Deo dilectus Adalbertus episcopus chrismali baptismate secundum credulitatis sue ueritatem intinxit. Nomen sibi impositum est Stephanus, quod alienum a consilio Dei fuisse non credimus. Stephanus quippe Grece corona sonat Latine. Ipsum quidem et in hoc seculo coronare Deus uoluit ad regni potentiam, et in futuro corona beatitudinis semper manentis redimere decreuit, ad percipiendam uite iugis indeficientem gloriam. Strigoniensi   uero oppido natiuitatis exordium habuit, et puer  adhuc scientia grammatice artis ad plene imbutus est. Creuit infans, diligenti nutritus educatu; qui, transacta pueritia, postquam gradum adolescentie primum ascendit, et, conuocatis pater suus Hungarie primatibus, cum ordine sequenti  , per communis consilium colloquii filium suum Stephanum post se regnaturum populo prefecit, et ad hoc corroborandum a singulis sacramentum exegit.

6. Post hec plenus dierum anno Dominice Incarnationis nongentesimo nonagesimo septimo  seculi nequam erumnas celesti mutauit gaudio. Et eodem anno beatus episcopus Adalbertus, causa predicandi uerbum Dei, Prussiam ingressus, ibi  palma martyrii coronatus est. Post obitum uero patris Stephanus, adhuc adolescens, fauore principum et plebis in patris solium laudabiliter profectus [m. actus], et ardentiori animo cepit ueritatis propagator existere, quia, quamuis adolescentie annis floreret, non tamen cor in ore, sed os in corde habebat. Scripturarum diuinarum, quibus apprime flagrabat, non immemor, iudicium et iustitiam in oculis proponebat, et iuxta illud Salomonis: Audiens sapientiam sapientior erit, et intelligens gubernacula possidebit . In omnibus itaque mandatis Dei fidelis dispensator existens, apud se cepit meditari qualiter subiectum sibi populum unius Dei cultui manciparet. Sed quia perpendebat id absque uicinarum gentium consideratione   minime fieri posse, pacem cum exterarum prouinciarum populis habens  , et fideliter institutam roborauit fidem, ut eo securius, quod in mente tractabat, et in nouella plantatione Christianitatis expellere sufficeret. Sed aduersarius totius bonitatis, inuidie plenus et malitie, diabolus, ut sancti Christi tironis propositum disturbaret, intestina bella contra eum commouit, quoniam eius instinctu plebs gentilis, Christiane fidei iugo colla submittere renuens, cum principibus suis a dominio  ipsius se subtrahere moliebantur.

7. Ceperunt enim urbes eius desolare, predia  uastare, possessiones depredari, seruos cedere, et, ut cetera sileam, ipsi insultare. Cumque declinare de uia sua peruersa nollent, nec furor eorum satiaretur, dux ipse confidens de eterna uirtute ad superandam hostium rabiem cum multitudine exercitus sui sub uexillo Deo dilecti pontificis Martini sanctique martyris Georgii processit. Illis forte diebus urbem, que uulgo uesprini nuncupatur, obsederunt, et hec ad conuicia eius commouentes, scilicet, ut ibi [forte ubi] ducalis accessus conuersatio habebatur, et ibi considerent quo facilior ingressus ad alia presidia occupanda inueniretur. Ipse uero, diuina preeunte clementia, aduersus eos consurrexit, et hic in fide, illi uero tantum in armis confidentes, utrinque decertauerunt. Tandem hostibus uictis, et  ex parte cesis et ex parte captis et alligatis, dux uictor cum suis uictorie dona reportauit. Quapropter de possessionibus eorum, tam in agris quam in uillis, sapienter diiudicauit, non sicut quondam Saul, qui deuicto Amalech de spoliis eius, domino prohibente, meliora elegerat; sed, quoniam Pannonia beati pontificis Martini natiuitate gloriatur, cuius etiam patrocinantibus meritis uir Christo fidelis, ut iam dictum est, de hostibus uictoriam deportauerat, nichil de rebus eorum ad opus sui reseruans, merito cum theophilis consilio  , iuxta fundum sancti presulis in loco, qui Sacer Modus  dicitur, ubi sanctus Martinus, dum adhuc in Pannonia degeret, orationis sibi locum assignauerat, in titulo ipsius monasterium construere cepit,  possessionibus et redditibus cunctos sufficienter ditauit, et ipsius suffragio simile fecit episcopis, constituens ex omnibus eorum facultatibus tam strictas decimas dari ut si cui decem liberos habere contingeret, decimam prolem Sancti Martini cenobio daret.



CAPUT II. Cura promouende religionis, et multorum accessus in Hungariam, constructum monasterium, erecti episcopatus, missus Romam legatus qui coronam regiam multaque priuilegia a pontifice obtinet, nuptie eum Gisela ac pia utriusque opera.

8. Deuictis ergo hostibus, Christi miles gaudio  spirituali [in ms. speciali] repletus, totius ingenii consilium euangelici decreuit seminis fore receptaculum, eleemosynis et orationibus uacans, frequenter pauimento sancte domus adherens, lacrymis effusis perfectionem propositi sui Deo commisit, uolenti ut, qui sine ipso nichil agere ualeret, opitulante dispositionis ipsius expletione, bonum quod cogitauerat cum inceptione uirtutum ad finem perducere posset. Ad hoc ergo incipiendum et consummandum, quoniam fidelium Christi consultum habebat necessarium, nuntiis et litteris in omnes partes suum diuulgauit desiderium. Inde multi presbyteri et clerici, Spiritus Paracleti compuncti uisitatione, relictis sedibus propriis, elegerunt pro Domino peregrinari. Abbates et monachi, nil proprium  habere cupientes, sub tam religiosi principis moderamine regulariter uiuere deliberauerunt. Inter quos uite regularis Pater Astricus cum suis discipulis aduenit, quorum unus, nomine Bonifacius  , in loco Patris abbas deinde constitutus, dum a beato rege causa predicationis in inferiores Hungarie partes esset missus, in uerticem percussus gladio, licet postea superuiueret, non est priuatus martyrio. uenerunt et alii duo de terra Poloniensi  , eremiticam uitam causa contemplationis eligentes, quorum unus, Andreas nomine, per confessionis meritum angelicis choris est associatus, testibus miraculorum signis per ipsum a Domino factis; alter Benedictus pro Christo sanguine fuso misericorditer laureatus.

 9. Astricus abbas cum suis honorifice susceptus, ad radicem Montis Ferrei cenobium sub titulo sancti Patris Benedicti construxit, et ibi usque hodie congregatio monasterialis disciplina regulari pollens, temporalium sustentatione copiarum ex donatiuis sancti ducis superabundans, non est alicuius agens, nisi ut suos et aliorum pedes secundum Euangelium quotidianis precibus et lacrymis lauet. Cum his Dei seruus princeps Christianissimus, aliquando comiter cum omnibus, aliquando singillatim cum unoquoque eorum, colloquium habens, in tam diuinis conspectibus se probabilem reddidit ut  omnes militie sue comites ad ueri Dei culturam conuerteret. Quos uero aliene sectatores uie reperit, minis terroribusque subiugauit, ipsosque secundum ecclesiasticam doctrinam instituens, iugum et legem discipline suppositis  ceruicibus adhibuit, omnesque immunditias malorum prorsus destruxit.

10. Post hec prouincias in decem partitus episcopatus, Strigoniensem ecclesiam metropolim et magistram ceterarum fore constituit. Cognoscens uero prudens dux predicti Astrici religionem, pontificalis ipsum dignitatis infula decorauit, electione canonica sublimauit, et ei Colocensis episcopatus dignitatem  contulit. Quarto post patris obitum anno  , diuina commonente clementia, eumdem  Astricum presulem, qui alio nomine Anastasius dictus est, ad limina sanctorum apostolorum misit, ut a successore sancti Petri principis apostolorum postularet quod [in ms. qui] nouelle Christianitati exorte in partibus Pannonie largam benedictionem porrigeret, Strigoniensem ecclesiam in metropolim sue subscriptionis auctoritate sanciret, et reliquos episcopatus sua benedictione muniret, regio etiam dignaretur ipsum diademate roborare, ut, eo fultus honore, cepta per Dei gratiam posset solidius stabilire.

11. Eodem forte tempore Myscha Polonorum dux Christianam amplexus fidem cum suis, missis ad Romane sedis antistitem nuntiis, apostolica fulciri benedictione ac regio postulauerat diademate redimiri;  cuius petitionem annuens papa, coronam egregii operis parari iam fecerat, quam illi cum benedictione et regni gloria mittere decreuerat. Sed quia nouit Dominus qui sunt eius , qui duobus per apostolos in apostolatus ordinem sorte electum Matthiam pretulit, et apostolicum fecit supplere numerum , illa corona ipsum decorauit, postmodum eumdem felicius decoraturus eterna. Prefixa itaque die, qua parata iam corona predicto Polonorum duci iam mittenda fuerat, nocte, que precedebat, pape per uisum Domini nuntius astitit, cui et dixit: Crastina die, prima diei hora, ignote gentis  nuntios ad te uenturos esse cognoueris, qui suo duci coronam a te regiam cum benedictionis apostolice munere flagitabunt. Coronam  ergo, quam preparari fecisti, eorum duci, prout petierint, cures sine contradictione  largiri; sibi enim eam cum regni gloria pro uite sue meritis scito deberi.

12. Iuxta ergo huius uisionis modum prescripta sequentis diei hora presul Astricus ad papam peruenit, qui officium iniunctum sibi prudenter exsequens, et sancti ducis gesta referens ordine ab apostolica sedeque  promptissimus insignia postulauit, indicans eum dignum tali honore et dignitate [al., dignitati mendose] qui plures gentes  per Dei adiutorium sibi subiugasset, et multos infideles per suam potentiam ad Dominum conuertisset. Quibus auditis, ualde gauisus Romanus pontifex, cuncta, prout fuerant postulata, benigne concessit, crucem  insuper anteferendam regi, uelut in signum apostolatus, misit  : Ego, inquiens, sum apostolicus, ille uero merito Christi apostolus, per quem sibi tantum populum Christus conuertit. Quapropter dispositionem eiusdem, prout diuina gratia ipsum instruit, Ecclesias Dei simul cum populis uitaque iure ordinandas relinquimus  . Impetratis ergo omnibus, prout petiit, presul Astricus letus ad propria remeauit, secum ferens propter quod inceptum iter prospere peregerat.

13. Benedictionis ergo apostolice litteris cum corona et cruce simul allatis, presulibus cum clero, comitibus cum populo laudes congruas acclamantibus, dilectus Deo Stephanus rex unctione chrismali perunctus, diademate regalis dignitatis feliciter  coronatur. Post acceptum regalis excellentie signum, qualis uite uir  et discretionis fuerit, cum episcopis et primatibus, Hungarie statutum a se decretum  manifestum fecit. In quo scilicet uniuscuiusque culpe contrarium dictauit antidotum, et ut pacis, per quam Christus orbem coadunauit, se fore  probaret filium, quod nullus alium hostiliter inuaderet, nemo uicinum sine iudicii examinatione lederet, uiduas et orphanos nullus opprimeret, subscriptione federis non pereuntis posteris suis reliquit stabilitum. Ad consortium uero precipue causa sobolis propagande, sororem  Romane dignitatis Augusti, uidelicet [ms., scilicet] Henrici, qui ob mansuetudinem morum Pius est appellatus, Gyslam nomine  , sibi in matrimonio  [ms., matrimonio sine in] sociauit, quam unctione chrismali perunctam, gestantem coronam regni sociam esse constituit. Que qualis erga Dei cultum orandum  exstiterit, quam  frequens et benedicta circa Dei seruientium congregationes apparuerit, multarum ecclesiarum cruces, uel uasa uel paramenta, opere mirifico facta uel contexta, usque hodie testantur. Pre cunctis tamen domus episcopatus uesprimensis, quam ipsa a fundamento ceptam, omnibus sufficientiis ad seruitium Dei in auro et argento uestimentisque multiplicibus nobiliter adornauit.

14. Ipse uero Rex episcopia nuper incepta, tam uidelicet archiepiscopalem quam omnes episcopales  ecclesias, amplissimam singulis assignans diecesim,  et unicuique semper preficiens idoneum presulem, simul et abbatis prediis, curtis, et familiis, et redditibus, regaliter disposuit, crucibus et uasis aliisque supellectilibus, ad ministerium Dei pertinentibus, secundum quod unicuique opus fuit, sufficienter decorauit; et singulis annis, quoad uixit  , munera et oblationes semper augebat, ne aliquid extrinsecus quererent qui officio sanctuarii preerant. Monachorum uitam et conuersationem, nunc per alios, nunc per seipsum, explorando diligenter examinabat, torpentes arguens, uigiles sub dilectione constituens, canonicorum ministerium episcoporum prouidentie sub testimonio Christi et Ecclesie commendabat, secundum Apostolum, omnibus omnia factus, ut omnes lucrifaceret .

15. Eodem tempore in monasterio Sancti Martini erat monachus quidam, Sebastianus nomine, cuius probabilis uita, et deuota in Dei seruitio religio habebatur: hunc rex uenerabilis miro amore cepit diligere, quia quanto quis religiosior tanto ei erat acceptior. Illum ergo ob uite merita pontificali honore dignum iudicans, regendo Strigoniensi archiepiscopatui eum prefecit. Et quoniam flagellat Deus omnem filium quem recipit, predictum Sebastianum, ad probandam ipsius patientiam, corporalium oculorum lumine  ad tempus priuauit. Sed ne nouellus in fide grex absque pastoris regimine a recti tramitis proposito deuiaret, per consensum  Romani pontificis sepe dictum Astricum Colocensem episcopum in illius locum substituit. Euolutis deinde trium annorum circulis, Sebastianus, ex Dei misericordia recepto lumine, rursum per apostolici consilium sue sedi restitutus est, et Astricus ad suam Ecclesiam, uidelicet Colocensem, cum pallio rediit.



CAPUT III. Pietas in beatam uirginem, structa ornataque donis. Et priuilegiis ecclesia Albe regalis, fundationes pie Hierosolymis, Rome, Constantinopoli; misericordia et liberalitas regis, eiusdemque mirabilia.

16. Erat interea rex idem fidelis in omnibus actibus suis, Deo perfecte deditus per uotum et oblationem,  semetipsum cum regno suo sub tutela perpetue  uirginis Dei genitricis Marie precibus assiduis conferens, cuius gloria et honor tam celebris inter Hungaros habetur quod etiam festiuitas Assumptionis eiusdem uirginis, sine additamento proprii nominis, ipsorum lingua dies Domine uocitetur. Et ut maiorem defensionis misericordiam consequi ualeret, in ipsa regalis sedis ciuitate, que dicitur Alba, sub laude et titulo eiusdem uirginis perpetue famosam et grandem basilicam opere mirifico, celaturis in chori pariete distinctis, pauimento tabulis marmoreis strato, construere cepit; quam qui uidet, ueritati testimonium perhibet uerborum nostrorum, innumerabilia palliorum [et] paramentorum ibi esse genera, tabulas circa altaria plures auro purissimo fabricatas, lapidum [al., mendose, lapidis]  series pretiosissimorum in se continentes, ciborium arte mirabili supra mensam Christi erectum, cameram omni genere uasorum crystallinorum [al., crystallorum], onychinorum, aureorum, argenteorum pleniter refertam.

17. Tanta uenustate suprascriptam ecclesiam in propriam capellam rex sibi retinens, tali eam libertate dotauit ut nullus episcoporum in ea iuris quidquam haberet; in die etiam absolutionis et consecrationis chrismatis, cuicunque episcopo uel iniungeret rex ibi presens, uel illuc mitteret absens, penitentes in ea absolueret, et chrisma consecraret; diuina quoque Missarum solemnia, si regem ibi esse presentem contingeret, ille tantum [al., tamen]  celebraret episcopus, cui rex, consentiente cum fratribus preposito, celebrare iuberet. In regis autem absentia, absque prepositi et fratrum licentia, episcopus uel missas celebrandi, uel cuiuslibet episcopalis officii exercendi, sibi licentiam non usurparet. Preterea eumdem ecclesie populum instituit esse tam liberum, ut nichil decimarum cuidam episcopo dare deberet, sed preposito soli et fratribus, prout ab eo institutum est, seruitium exhiberet  .

18. Deinde seruus Dei, que tunc acquirere poterat, omnia Christo, que ex ipsius dono fluxerant, conferre studuit, et [Surius ut] qui eum gloria et honore mundi presentis dignum fecerat, celestis patrie ciuibus clementer associare dignaretur. Legimus  in prophetiis de apostolis scriptum quod In omnem terram exiuit sonus eorum, et in fines orbis terre uerba eorum . Hoc non solum de duodecim, sed de omnibus a Deo missis ad euangelizandum dictum esse probatur, quorum fide, uerbis et moribus incrementum parit Ecclesia. De quibus iste Christianissimus rex non minimus fuisse  comprobatur, qui bone uoluntatis et operis famam, quam in edificandis ecclesiis in amplitudine proprii iuris  exercuerat, in longe positas terras et urbes famosissimas disperserat. Construxit enim in ipsa conuersationis Christi secundum humanitatem ciuitate Hierusalem monachorum cenobium, quod prediis ditauit et uineis, ad uictum quotidianum copiam ministrantibus. In capite quoque mundi, Rome, sub titulo protomartyris Stephani duodecim [in ms. duodecimam] canonicorum congregationem, cunctis pertinentiis abundante [al., abundantem] statuit, et materiam in circuitu lapide muratam, cum domibus  , et hospitiis Hungarorum, orationis causa beati principis apostolorum Petri limina querentium, condidit. Ipsam quoque regiam urbem  Constantinopolim beneficiorum munere non priuauit, quam ecclesia mirifici [al., mendose mirifice] operis cum necessariis omnibus suis donauit. Merito ergo infra terminos sue dominationis nomen adeptus est Apostoli, et quamuis super se euangelizandum non assumpsit officium predicatorum, tamen dux et magister eius, tutaminis et sustentationis instituit solatium.

19. Inter omnia superne miserationis beneficia, beato regi diuinitus concessa, pre omnibus sunt illa miranda, scriptis commendanda, que locum primum obtinent ad eterne uite gaudia promerenda, misericordia scilicet et ueritas. In omnibus enim factis suis felicibus illud intendebat esse precipuum, quod  ex Euangelio fideli pectoris contemplatus est ui super ueritatis ipsius testimonii  dicentis: Beati misericordes, quoniam ipsi misericordiam consequentur , et in alio loco: Date, et dabitur uobis . Tantis igitur miserationibus, et pietatis brachiis Christi pauperes, imo Christum ipsum, amplexatus est, quod nullus unquam hospes et peregrinus ab eo sine benignitatis alicuius solamine tristis abscessit. Ad reuelationem egenorum quotidianas expensas indeficienter fieri constituit, nocturnas uigilias in lauandis Christi fidelium pedibus, et in abscondendis in sinu pauperum eleemosynis, agiliter et hilariter transigere solebat, egenum Christum in membris suis consolari deliberans temporaliter, ut ipse uite celestis cameram cunctis  delectamentis refertam inueniens, iucundari mereretur eternaliter.

20. Quadam uero nocte spirituali monitu tactus, nemine sciente, solus plenum homo Dei gerens sacculum, Christi pusillum gregem  solito more perrexit uisitare; statimque pauperes distribuende celestis thesauri pecunie disturbantes  initium, uiri Dei meritis euulsione barbe prebuerunt testimonium. Ob hoc gaudio perfusus maximo miles Christi, se contulit ad beatissimam Creatoris [in ms. mendose Creatorem] omnium Genitricem, prostratus terre gratias agens, sic exclamauit: Regina celestis et mea, quem tu Regem statuisti milites tui sic honorauerunt. Si ab aliquo aduersario mihi fuisset hoc illatum, meam iniuriam per tuum ulciscerer adminiculum. Sciens ergo, Domina, hanc eternam mihi tribui felicitatem, nimis exsulto, gratias agens Saluatoris uerbis consolatoriis, quibus discipulos suos consolatus est, dicens: Capillus de capite uestro non peribit . His dictis, se uir Dei celesti gratia percipiens uisitatum, et spirituali chrismate perfusum, cordis ianuas opem  credentibus [forte petentibus] nunquam claudere decreuit, sed per se deinceps, et per alios, precipue tamen per Christi seruos et familiares, clericos scilicet et monachos, celitus sibi datas facultates in eternis thesauris per manus pauperum fecit collocari.

21. Huius rei testimonium quamplures exhibent, sed ex his unus in eternum cum ipso celestis uite particeps, monachus ex seculari nobilitate conuersus, et eremita, beatus Guntherus, qui hac liberalitate caritatiui principis illectus, sepius eum de terra Bohemicorum uisitare [adde cum Surio solebat]. Quoties enim [in ms. etiam] curiam ipsius aduentus sui fulgore perlustrauit, cura regni sub manu sua  posita, peregrinis et indigenis, uiduis et orphanis, cenobiis et ecclesiis re distributa, quam continebat [in ms. consentiebat], in breui fuit examinata  . Ad nutum etiam eiusdem serui Dei rex Deo deuotus monasterium, quod Beel nuncupatur, incipiens, hominibus ditauit; ubi monachus Gerardus de uenetia ueniens, uitam contemplatiuam agere cepit, qui constitutione diuina pontifex electus, post obitum sancti regis, instante disturbatione  Christianitatis, lapidatus, per donum gratie spiritualis dignus effectus est consortio martyrum.

22. Nec hoc pretereundum estimo quod in uiro Dei quanti meriti post obitum foret, diuina uirtus in uita sua demonstrare uoluit. Quippe quoties alicuius hominis infirmitas auribus suis diffamata fuit,  sibi pro medicina, quam tunc in presenti poterat habere, particulam panis, pomi  , uel herbe redolentis,  mandans, ut sanus surgeret, transmisit, et Dei propitiatione uerbum ipsius comitante, statim sospitatem recepit. Post gloriosam ad celos Ascensionem, et mirabilem in Patris dextera confessionem [lege consessionem] Saluator noster paucis corporaliter apparuisse perhibetur, per uisionem uero multos consolatus, futurorum eos prescios esse docuit; quod et huic sancto Regi contigit. Quadam namque nocte repente per reuelationem quandam [in ms. mendose quidam] expergefactus, ueredarium quemdam infra diem et noctem ad Albam transiluanam  precepit festinare, et omnes in rure manentes ad munitiones ciuitatum, quam citissime posset, congregare. Predixit enim superuenturos Christianorum hostes, uidelicet, cui tunc Hungaris  inimicabantur, Bessos, et possessiones eorum depredaturos. uix nuntius mandata regis compleuit, et ecce Bessorum inopinata calamitas incendiis et rapinis cuncta deuastauit, per reuelationem Dei, meritis beati uiri concessam, animabus omnium saluatis per receptacula munitionum.



CAPUT Iu. Bellum a Conrado imperatore illatum mira Dei prouidentia cito finitum, crebra sancti oratio et raptus, insigne seueritatis exemplum, morbus regis et obitus filiorum, uirtutes uarie.

23. Accidit post hoc, defuncto beati regis amico, Romane dignitatis Augusto Henrico Pio  , Conradum imperatorie dignitatis coronam per Germanorum  electionem assumere: qui destructa pacis tranquillitate totius Theotonie  manu coadunata, Pannonie terminos hostiliter conatus est inuadere. Contra quem rex consultum [in ms. consilium] habens episcoporum et principum, ad tuendam patriam armatos totius Hungarie extraxit. Prius tamen recolens, se nichil posse sine Christi suffragio, manus et cor leuans ad ethera, domine sue perpetue uirgini, Dei Genitrici, matri suas iniurias commendans, talem erupit in uocem: Si placet tibi, Domina mundi, tue partem hereditatis ab inimicis  deuastari, et nouellam plantationem Christianitatis aboleri, non mee, precor, imputetur desidie, sed potius dispositioni uoluntatis tue. Si pastoris culpa quid meretur, ipse luat, insontibus  parce, precor, omnibus. His dictis, quasi consolatus ab ipsa, fiducialiter aduersus hostes iter arripuit.  Altera mox die nuntius ad unumquemque ducem Germanorum, et in castra Theotonicorum [ms. Teutonicorum] ab imperatore  uenit, qui eis redeundi mandatum detulit. Regredientibus  aduersariis, uir sanctus respectu miserationis Dei se uisitatum intelligit, Christo suique  Genitrici terre prostratus gratias egit; cuius se cum regni prouisione tutamini precibus assiduis commendauit. Imperator uero, suorum tam repentina perterritus defectione, sciscitans qualiter res facta fuerit, cum nuntium reuersionis eorum non suum fuisse ueraciter sciret, per consilium diuinitatis, ad corroborandam regis fidelissimi spem, factam non dubitauit, super dehinc ab inuasione regni eius timore Iudicis eterni retentus, abstinuit.

 24. Idem quoque rex, beata sollicitudine regalium dispositione occupatus, tempus diurnum colloquiis et consiliis transignans, per noctis silentium uigiliis et orationibus instare, comtemplationi uacare, lacrymas fundere, Deum alloqui precibus, operam dedit, iustique Iudicis moderationem super quotidianas iudiciorum discussiones misericorditer descendere flagitabat. Quod cum sedulo spiritualis desiderii frequentaret officio, nocte quadam, templo Dei longe remoto,  ceteris sopore depressis, surgens a lecto cubiculum cordis ingressus, genibus flexis, solo labiorum motu eterne miserationis  ianuam gemitibus et lacrymis pulsabat. Cumque diutius deprecationibus insisteret, Domini sui regis eterni ministris ad suscipiendas preces eius conuenientibus, papilio super eum extensus a terra leuatus tam diu pendere cepit in ere, donec uir Dei ad se reuersus a contemplatione, spiritum relaxauit ab oratione. Quod licet inuisibiliter illi soli, qui res nouit, antequam fiant, suique secreti consciis angelis fuisset cognitum, cuidam tamen magne simplicitatis et innocentie [in ms. innocenti] uiro, qui tunc simili forsitan instabat operi, est manifestatum; quem rex sanctus, arcani simul sui conscium esse per Spiritum sanctum edoctus, ad se uocatum blandis prius sermonibus, quid uidisset sciscitabatur. Postea ne cui patefaceret, quoadusque  ipse uiueret, interminatus est.

25. Fama nominis sui in auribus multarum gentium secularium diffusa, et iudiciis oris  sui celebri laude ubique innotescentibus, sexaginta uiri  Bessorum, quorum superius mentionem habuimus, cum uniuerso apparatu suo, uidelicet auri et argenti copiositate, multaque uarietate ornamentorum, curribus onustis de partibus Hungarie  egressi, ad regem uenire uolentes, terminis Pannoniorum appropinquauerunt. At multi seruorum, quorum cereus est animus flecti in uitium, malignitatis sue face succensi [al., succense, mendose], obuiam illis exierunt, quosdam gladio percusserunt, omniaque, que eorum fuerant, auferentes, uacuos et semiuiuentes reliquerunt. Illi uero regi quid actum, quidue perpessi sunt reseruantes, iter quod ceperant peregerunt, et ad eum properantes genibus eius se aduoluerunt. Quibus uisis: Que causa, inquit, malorum? Mi domine, referunt, nos serui tui nichil mali  machinantes, ad audiendam iudiciorum tuorum [tuorum non est in ms.] ueniebamus disciplinam, et quorumdam manibus, quam nobiscum ferebamus, pecunia absque delicto omnium nostrum ablata est. Insuper apprehensos aliquos ceciderunt, et uita uix comite uenimus, ut nuntiaremus tibi. Rex, ut erat prudentioris animi, non uultu, non uerbis minatus est eis [eis abest a ms.]; sed sustinens, ut scribitur, prudens spiritum  reseruat in posterum, misit ocius ad illum, sub quo militabant, tribunum, et die constituto omnes perditionis uiros iussit conspectibus suis presentari. Factum est, ut imperauerat, et ad discutiendum in presentia sui constituti sunt. Quos alloquens: Cur, inquit, legem preceptorum Dei transgredientes, non intellexistis misericordiam,  et uiros innocentie condemnastis? Sicut fecistis, ita faciet Dominus uobis coram me hodie; transgressores enim legis feriendi sunt. Accepta sententia, educti sunt, et per omnem regni ingressum duo et duo suspendio perierunt  ; quod ob terrorem incutiendum reliquis, zelo eum iustitie fecisse credendum est, ut, quia regnum omnibus hospitibus potens asylum esse uolebat, sic liber omnibus introitus esset ut nullus ingredientem quemlibet in aliquo lederet, uel molestare presumeret; quod et factum est. Nam, quoad uixit nullus cuilibet hospiti quidquam molestie inferre presumpsit.

26. In beato quoque rege constat apostolicum  illud impletum, quod legitur: Quoniam per multas tribulationes oportet intrare in regnum celorum ; et in libro Sapientie: Quos diligit Deus, castigat, et pater flagellat omnem filium,  quem recipit . Multis enim modis correctioni diuine succubuit, tribus annis infirmitate continet laborem  . Postquam inde propitiationis Dei medicamine conualuit, tamen iudicio eterni persecreti consilii, quamdam examinationem in filiorum suorum obitu sibi sensit immittere [in ms. mittere] uerbera, quos in ipsis infantie gradibus infantes, qui dedit, abstulit  . De quorum morte mestitiam obortam genitor propter amorem filii superstitis, bone indolis pueri Emerici compescuit, solatium quem quasi iam unicum caro diligens affectu, precibus Christo quotidianis, et eius genitrici uirgini perpetue commendauit. Hunc sibi fore superstitem, hunc regni heredem, uotis omnibus desiderauit, et ut efficax fieret  ad tenenda tanti regiminis gubernacula uirorum documentis orthodoxorum, usu lectionis quotidiane, fecit auditum utrumque  prebere. Ipse quoque paterne dilectionis ardore compunctus, libellum  sibi de institutione morum composuit, in quo fideliter, et diligenter uerbis eum admonitionis spiritualis [ms. specialis] alloquitur, instruens qualiter ante omnia debeat obseruare fidem catholicam, confirmare statum ecclesiasticum, honorem impendere dignitati pontificum, principes et milites diligere, iudicium obseruare, patientiam in omnibus actibus habere, hospites benigne recipere, benignius [al., benignus] nutrire, sine consilio nichil agere, maiores suos semper ante oculos ad exemplum statuere, orationis officium frequentare, pietatem  et misericordiam cum ceteris uirtutibus possidere.

27. Talibus et his similibus disciplinis institutus iuuenis preclarus, ad nutum dispositionis eterne, cui cuncta subiacent, obediendo 1031 Dominice Incarnationis anno uitam hanc exitialem commutauit, sempiterno [al., mendose sempiternam] supernorum ciuium adiunctus contubernio, cuius animam ipsa transitus sui hora cuidam episcopo Grecorum  , sancte conuersationis uiro, reuelatum est deferri per angelos ad celi palatia. uerum quia pro sanctitatis sue meritis, summo ab omnibus diligebatur affectu, ortus est ingens luctus omnium, sed maxime principum, inter quos pater desolatus graue traxit [ms., contraxit] suspirium; uidens enim se  solum sine spe posteritatis derelictum, pietatis affectum  [forte affectu] doluit, sciens uero scriptum: Non est sapientia, non est prudentia, non est consilium contra Dominum : »Neminem propter obitum charorum nimium debere contristari,« deposito merore  , se contulit totum ad querendam largitatem misericordie diuine, cenobiorum et Ecclesie ministris, monachis et clericis diuersis eleemosynarum donis consolatus [forte consolatis], expensam totius sumptus, quam tunc habere poterat, peregrinis, uiduis, et orphanis erogat. Exterarum etiam monasteria prouinciarum munificentie regie donis innumeris per nuntios suos sepe uisitauit.

28. Grauedinem morum  , quam in iuuentute receperat, usque ad finem uite tenuit. uix unquam  ad risum labia mouit, recolens scriptum: Risus dolore miscetur, et extrema gaudii luctus occupat ; semper sic apparens ac si ante Christi tribunal staret, interioris  oculis eius presentiam uultu sereno conspiciens, Christum in ore, Christum in corde, Christum in cunctis actibus se [se abest ms.] gestare demonstrauit. Diem ultimum semper ante oculos cordis statuens, toto mentis desiderio inter patrie celestis ciues, quasi quodam [al., quondam] angelice conuersationis habitu cupiebat habitare. Cunctis Deo placitarum uirtutum generibus adornatus in sanctitate et iustitia, coram ipso omnibus diebus uite sue conuersari decreuit, ut in eo iam ceu quedam future glorificationis species clarescere uideretur.



CAPUT u. Morbus, et in eo detecta conspiratio quorumdam; beatus obitus, sepultura, decreta corporis eleuatio, ac mirabilia in apertione sepulcri facta.


29. Post non multum temporis egrotationem incurrit, qua postmodum corpore excessit, longaque languoris molestia ingrauescente, in pedibus stare nequibat. uidentes autem quatuor nobilissimi palatinorum diu grauiterque laborantem , iam die aduesperascente, antequam in domo lucerna accenderetur, unus eorum audacter sub obscuro ingressus est, et ad iugulandum regem  ensem nudatum sub chlamide tegebat. Dum pedem  inhiberet ubi rex quiescebat, reuera celesti impulsu gladius corruit, percussusque terram  tinnitum reddidit. Statim rex audiens causam requisiuit, cum quid fuerat presciebat. Ille uero anxius corruit, consilium furoris sui recognouit, doluit, accessit, procubuit, uestigia amplexatus est, se deliquisse confessus, sibi indulgeri precatus est. ueniam querenti, non auertit faciem, facile dimisit. Denique iussu regis homicide illi inuenti sunt, et aduersus eos iudicio [forte iudicia] locutus, digna eos multauit sententia.

30. Tandem per misericordiam Dei dignus centuplicari retributionis brauio, tactus febri, cum sibi diem transitus imminere non ambigeret, accersitis  episcopis et primis palatii de Christi nomine gloriantibus, primum cum eis tractauit de substituendo pro se rege. Deinde paterne monuit illos catholicam fidem obseruare quam acceperant, amare iustitiam, uincula superne caritatis diligere, et caritati operam dare, humilitatis studio inuigilare, pre [ms. pro] omnibus uero nouelle Christianitatis plantationi [al., plantationem] custodiam adhibere. His dictis, manus et oculos leuans ad sidera, sic exclamauit: Regina celi, reparatrix inclyta mundi, tuo patrocinio sanctam Ecclesiam, cum episcopis et clero, regnum cum primatibus et populo sub tuis precibus committo: quibus ultimum ualedicens, manibus tuis animam meam commendo.

31. Instabat tunc solemnitas precipua, celebris  angelis et hominibus, dies Assumptionis Marie, in cuius gaudio dissolutio sui corporis fieret, misericordie spem maioris [ms. maiorem] se sperans habiturum precibus  ; hec spiritualibus postulauit suspiriis, et lacrymis obtinuit. Aderat ergo felix illa dies, per eius obitum felicior mox futura, circumstabat cum clero paternitas episcoporum, cum  manu ministrorum principalis chorus comitum. Ubi rex dilectus in medio iacens, accepta unctione spiritalis sacramenti, sanctam animam, corporis et sanguinis Domini nostri Iesu Christi uiatico recreatam, anno Dominice Incarnationis millesimo tricesimo quarto  , in manus perpetue uirginis et sanctorum angelorum, eterne quietis beatitudini inferendam tradidit. Factus est planctus maximus suorum, gaudium angelorum; sed hic planctus postea uersus est in letitiam  sempiternam, tam nascentium quam et uiuentium populorum.

32. Ad exsequias funeris eius ex omnibus Pannonie plagis concurritur, corpus ad sedem regalem, Albam uidelicet ciuitatem, deducitur. Et quoniam ecclesia Beatissime uirginis, ab ipso constructa,  nondum erat dedicata, merito consilio statutum  pontifices, prius basilicam sanctificare, deinde corpus terre commendare. Perfecta dedicationis solemnitate, corpus sanctum in medio domus sarcophago candidi marmoris imponitur, ubi per annos plures, Dominus per ipsius merita multis incommoda patientibus, febricitantibus, afflictionem et miseriam suam proclamantibus, iudiciumque portantibus, beneficia prestitit innumera  . Sepe per noctem melodia, cantantibus angelis, a multis audiebatur; frequenter odoris suauissimi dulcedo per latera templi dispergebatur. Qui  cum ita corpus beatum in loco eodem quadraginta quinque annis mire dispositionis secreto, qui in sanctis suis  predicatur mirabilis, grauedine pressum, et in puluerem redactum. Et hoc tempore predestinato declarari dignus, et in resurrectionis die gloriosus renouari meretur, hoc cor suum resipuit, quid designet oculis spiritualibus [ms. supernaturalibus] delectat intendere, quod [ms. qui] sine preordinationis die affectu diuino factum non estimamus. Forsitan  quedam [ms. quemdam] in ipso, terreni pulueris aspersione, igne diuine examinationis [ms. excommunicationis] purificandam remanserat, sine qua [ms. quo] regnantes, quasi quodam iure potentiale uitam presentem uix aut nullatenus ducere queant.

33. Interiectis  itaque quadraginta quinque annis, cum  ad prestanda per eum mortalibus misericordie sue beneficia, Sancti sui iam uellet Deus merita declarare, Romane sedis institutione, apostolicis litteris sancitum est ut eorum corpora eleuari deberent, qui in Pannonia Christiane fidei iacentes [al., mendose iacentes] semina, sua eam predicatione, uel institutione ad Dominum conuertissent. Adueniente uero tempore declarationis eius,  et laudibus gratie eius, quam per ipsum gens Hungarica promeruit, in mundo diuulgande, rex Ladislaus  , qui tunc rempublicam administrabat, uniuersa morum honestate preclarus habitus, et uirtutum fulgore conspicuus, laudibus et seruitio Dei perfecte deditus, Spiritus Paracleti perlustratione tactus, habito consilio cum episcopis et primatibus, et totius Pannonie sapientibus, triduanum cunctis indixit ieiunium, ut quod communi Catholicorum utilitati, Spiritus sancti donis animarum et corporum salutem operantibus, uidetur fore proficuum communi cunctorum deprecatione, ieiuniis et eleemosynis fundata, per manifestationem signorum deberet esse querendum.

34. Sed ut ostenderet Dominus quante misericordie  rex sanctus fuerit, adhuc mortali uiuens in corpore, quam iam cum Christo regnasse [forte regnans] demonstrabat, ad hoc pre ceteris operibus approbare  , cum triduo eius corpus totis uiribus eleuare satagerent, nulla de loco suo potuit arte moueri. Quo namque tempore, exigentibus culpis, inter predictum regem Ladislaum et fratrem  eius Salomonem grauis orta seditio fuerat, ob quam Salomon captus in carcere tenebatur. Cum ergo pro eleuando corpore frustra conaretur, quedam inclusa iuxta ecclesiam Sancti Saluatoris sumlui   , nomine Charitas, cuius uite celebris tunc temporis opinio ferebatur, reuelatione sibi celitus facta, regi mandauit eos incassum niti et non posse transferre sancti regis pignora, donec Salomoni a carcerari absoluto custodia, libera indulgentia preberetur. Illo itaque e carcere producto, et triduano iterato ieiunio, cum ad transferendas reliquias sacras tertia die uentum fuisset, lapis ingens superpositus tumbe, tanta facilitate sublatus est, ac si nichil ante ponderis habuisset.



CAPUT uI. Eleuatio corporis et miracula, mira dextere inuentio et integritas.

35. Completo ergo tertie diei uespertinali officio, cunctis diuine miserationis beneficia per beati uiri  meritum prestolantibus, subito [al., subdito mendose] plebem suam Christo uisitante, miraculorum insignia per amplitudinem domus sancte funduntur celitus, quorum pluralitas, quoniam ipsa nocte numerum excesserat  , illud euangelicum hic libet introducere quod Saluator Ioanni, per nuntios sciscitanti an ipse sit qui uenturus est responsum mandauerat: Ceci uident  et claudi ambulant, surdi audiunt, leprosi mundantur, mali corriguntur, paralytici curantur: quorum tamen aliqua, quod cuncta non possumus, innotescere satagemus. Iuuenis quidam omnibus membris dissolutus, annis XII paralysim passus, manuum et pedum carebat officio, qui parentum adiumento uectus illuc, recepta totius corporis sospitate, signorum fecit  initium, atque ad altare haud segniter currens, omnium Christo laudes clamantium augmentauit gaudium.

36. Alius quoque puer septennis, a natiuitate contractis neruis genibus et manibus, reportabatur  ; quem fide pleni parentes, beati uiri suffragio conferentes, prostrati iuxta sepulcrum secum posuerunt, gratiam petituri, quam mox consecuti, contractionem neruorum in filio distendi mirabantur, et consolidatis genibus et plantis, omnes eum incedentem  uidentes, Christi nomen in beati uiri  meritis, laudabili clamore glorificauerunt. Quem rex Deo deuotus, pre nimio gaudio lacrymatus, manibus a terra leuatum, ad altare portauit, ubi nimio  laudis prolato, gratias Deo pro beneficiis prestitis in sanitate pueri, cum omnibus qui aderant fauorabiliter egit. Sic totam noctem Deus pro famuli sui ueneratione  multorum fulgore signorum mirabiliter perlustrauit; populus uero uigiliis et orationibus intentus miraculum unumquodque laudum clamoribus manifestum facere non cessabat.

37. His inserendum uidetur et illud quod non solum ibi presentes, sed longe quoque positi, suffragantibus eius meritis, celebrem consecuti sunt salutis effectum. Nam cum eleuationis ipsius undique  cepisset fama celebrescere; uariis obsessi languoribus ex omnibus Hungarie finibus ad sanctum tumulum, quo quique poterant modo, festinare ceperunt. Sed cum aliis precedentibus, alii grauiori debilitate prohibiti, simul peruenire nequirent, simili tamen misericordia in uia innumeri sanati sunt. Unde in permansuram  beneficiis sancti regis memoriam, quamplures per eum sanati, redditi in eodem, ubi sanati sunt, itineris loco, grandes aggregauerunt aceruos lapidum, qui longo ibi tempore post multum [forte postmodum] fuerunt. Sed et mulier quedam, cum inter hec filius eius exhalasset spiritum, qui sibi fuerat unicus, exanimati corpus iuxta regis tumulum deposuit, Dei et sancti eius super eo imploratura solamen.  Mira quidem res, et nostris stupenda temporibus, non prius orare mulier destitit quam filium, quem defunctum collocauerat, uiuentem accepit.

38. Mane facto, die post Assumptionem sanctissime uirginis Marie quinto, conuenientibus in ecclesiam cum rege principibus, cum clero pontificibus, primum missa pro defunctis celebrata est; deinde sublata tabula marmorea, que pauimento preminebat. Postquam peruentum est ad tumbam, tanta fragrantia suaue redolentis odoris in apparitione ipsius omnes qui aderant circumdedit, quod in medium paradisi deliciarum donum se raptos opinarentur. Ipsa quoque tumba plena fuit aqua parum rubenti, quasi oleo permista, in qua, uelut  in balsamo liquefacto, quieuerunt ossa pretiosa. Quibus in mundissimo linteamine collectis, in ipso liquore diutissime est quesitus annulus, qui beati uiri dextere  fuerat impositus. Quo non inuento,  ceperunt quidam iussu regis aquam in caldaria argentea et dolia effundere, [ut  ] euacuato sarcophago certior fieret annuli inuentio. Sed mirum in modum, quanto magis liquor effundebatur, tanto plus eo crescente tumba replebatur. Quo uiso miraculo, haustam aquam loco suo restituerunt: nec tamen, ea refusa, magis ob hoc tumba repleta fuit.

39. Tunc, cooperto sepulcro, laudes et gratias diuine pietati proclamantes, cum de inuento thesauro beatissime Matris Dei genitricis et perpetue uirginis altare reparauerunt, interim Deus, qui est mirabilis in sanctis suis , effusis suis largitatis beneficiis, petentibus miraculorum suorum signis se presentem esse notificauit  in  tantum, ut tempus illud Dominice conuersationis inter homines uideretur reuolutum, de quo legitur: Omnes  , qui habebant infirmos uariis languoribus, ducebant illos ad Iesum et curabantur. Hec omnia uirtus diuina non solum ipsa die, sed post tempore  multo, per merita famuli sui dignata est operari, quod etiam de aliis regionibus, audita beneficiorum Dei fama, pro recuperanda sanitate, diuersarum ualetudinum  morbis laborantes, ad suffragia beati uiri cum magno desiderio conuolarent. Comitissa uero quedam nobilitatis eximie, matrona, nomine Mathide  , tribus continuis annis uiscerum dolore grauata, iam morti proxima fuit. Que a suis in feretro delata, mox ipsa die qua sancti uiri tumulum attigit paulatim se meliorari sensit,  ac in breui uite prioris sospitate recepta, magnalia Dei per famuli sui merita in se remunerata diuulgauit.

40. Cetera uero miraculorum Dei prodigia, pro dilectione famuli sui celitus ostensa, non ideo quod fastidiam, non scripta dereliqui, sed quia non solum mihi placuit Dominus, qui super bonos et malos solem suum clarescere facit , beneficiorum ipsius multiplicitate [lege multiplicitatem] cunctorum proficio  consulentem, innumeris sapientibus quos Hungaria fouet et amplectitur, stylo declarandam commendaui. Illud uero in fine codicis tantum adherere decreui, quoniam miro pietatis Dei munere diu quesitus et non inuentus  annulus, cum ipsa beati uiri dextera, post translationis eius terminum est manifestatus. Monachus quidam, nomine Mercurius, qui in ordine clericatus thesauri perpetue uirginis custos fuerat, et iam   per amorem celestis patrie seculo renuntiauerat, ipsa hora qua tumulus apertus fuerat, ne quid sanctarum reliquiarum raperet, redargutione regali procul inde est remotus. Cui tristi uultu in choro residenti iuuenis quidam, albis uestitus, pannum inuolutum tradidit, dicens: Hunc tibi commendo seruandum, cum tempus fuerit, manifestandum. Post completionem officii sacri monachus in angulis domus pannum expendit, integramque Dei uiri manum cum annulo mirifici operis cernens, expauit, atque secum, nemine sciente, ad monasterium, quod suo regimini commendatum fuerat, tempus a iuuene sibi predictum, a Christo prestolaturus, deportauit, ibi diu solus absconditi in agro thesauri custodiam et excubias decreuit. Post fundatores  ipsius cenobii conscios  fecit, ad ultimum appropinquante tempore rei declarande, regis ad notitiam perduxit. Qui mox, adunatis episcopis et Hungarie primis, multis a Christo miraculorum in beneficiorum  erogatis, eleuare uiri Dei dextere diem statuit celebritatis.

41. Quid est, fratres, quod ceteris membris dissolutis et in puluere carne redacta, penitus defunctis, solaque dextera manus ossibus, cute cum neruis adherente, sue seruauit Deus integritatis  ? Non [ms. nil] aliud arbitror, nisi diuini consilii profunditate in huius excellentia sancti uoluisse declarari dissolutionis  opus, et eleemosyne  cunctos uirtutum gradus ascendere. Unde [ms. uerum] ueritas ait in Euangelio: Beati misericordes, quoniam ipsi misericordiam consequentur . Et item: Date, et dabitur uobis . Item in alio loco: Sicut aqua extinguit ignem, ita eleemosyna extinguit peccatum . Merito ergo [ms. uero] beati uiri dextera fuit aliena putredinis, que semper pietatis flore reuiuiscens, in alendis pauperibus numquam uacua fuit donis erogationis, subuenit in necessitate positis, liberauit oppressos a iugo captiuitatis, uestes et hospitalitates prebuit peregrinis, uiduarum et orphanorum miserias et indigentias suas esse computauit, cenam  , et mandatum Dominicum in lauandis egenorum pedibus quotidie renouauit. Eleemosynam non  de rapina, uel aliorum damno, sed de propriis facultatibus, confluere fecit. Ut domos Dei diuites efficeret, sibi uoluntatem [ms. facultatem] habendi subtraxit, sicque cunctis ad nutum dignitatis proficiens, carnem suam cum uitiis et concupiscentiis crucifixit . Inde est corporis et dextere delectabilis et miranda ueneratio, inde dulcis et felix eterne uite retributio, inde desiderabilis supernorum ciuium cohabitatio, ubi irradiat [ms. radiat] semper lucens et indeficiens splendor unius summeque deitatis, Patris et Filii et Spiritus sancti, per infinita secula seculorum. Amen.





MONITA Quibus Stephanus filium Emericum instruxit, ut regnum recte pieque administraret





[NOTA.]

Quanquam incertum sit an S. Stephanus se regno abdicare uoluerit in gratiam filii Emerici, id tamen certum est, eum filio suo regnum destinasse, ac nichil pretermisisse quo eum erudiret ad rectam piamque eiusdem regni administrationem. Documenta filio data, que breuissimo compendio commemorauit Carthuitius num. 26, luculentum pie illius cure prebent testimonium; simulque ostendunt qualis fuerit Stephanus ipse, cum uerisimile non sit illum neglexisse ea que filio diligenter inculcauit. Monita illa a uariis edita sunt, atque apud Werboczium quidem in Opere tripartito tom. II, a pag. 1 sub hoc titulo: Sancti Stephani primi regis Ungarie decretorum liber primus ad sanctum Emericum ducem. Accensentur enim decretis seu legibus regni Hungarie, quamuis proprie leges non sint, sed monita regibus data ad regnum  preclare administrandum. Illa autem huc transferam ex editione memorata, prout diuisa sunt in prefationem et decem capita; lectionesque uariantes dabo ad marginem ex editione Ioannis Sambuci, qui eadem dedit post Bonfinii aliorumque Opera. Si que uero obscuriora uidebuntur, in notis breuiter explicare conabor.



PRAEFATIO In qua rex hortatur ducem ad capessenda paterna monita et precepta  .


In nomine sancte Trinitatis et indiuidue Unitatis.

Cum cuncta Dei nutu condita, suaque euidentissima preordinatione disposita, tam in amplitudine celi quam in istis amplissimis [al., aptissimis] terrarum climatibus, ratione intelligentie funditus sentiam uigere atque subsistere: cumque affatim uniuersa huius uite utilitati dignitatique gratia Dei concessa, scilicet regna, consulatus, ducatus, comitatus, pontificatus, ceterasque dignitates, partim diuinis preceptis atque institutis, partim legalibus, partim iuridicis [al., iuridicialibus siue iurisdictionibus],  partim ciuilibus ac nobiliorum etateque prouectorum consiliis, suasionibus, regi, defendi, diuidi, coadunari uideam; et cum omnes ordines ubique terrarum, cuiuscunque sint dignitatis, non solum satellitibus, amicis, seruis, precipere, consulere [al., consiliari siue consulere], suadere, sed etiam filiis pro certo sciam; tunc me non piget [al., ne pigeat], fili amabilissime, hac uita comite, tibi documenta, precepta, consilia et suasiones parare [al., proponere], quibus tue uite mores, tibique subiectorum exornes, quando, summa concedente Potentia, post me regnabis.

Te autem studiose, adhibita audientia, patris precepta, iuxta diuine sapientie suasum, concedet obseruare, dicentis per os Salomonis: Audi, fili mi,  patris tui disciplinam, et ne dimittas legem matris tue , ut addatur gratia capiti tuo, et multiplicentur tibi anni uite tue. Ex hac ergo sententia animaduertere poteris, si ea que paterna pietate tibi precipio contempseris  quod amplius [al., quod iam amplius] amicus Dei et hominum non eris. Audi uero inobedientium [al., mendose inobedientiam] preuaricatorum precepti casum et precipitium. Adam quidem, quem Dominus conditor totiusque creature plasmator, ad suam formauit similitudinem , eumque uniuersalis fecit heredem dignitatis, uinculum fregit preceptorum, statimque dignitatum sublimitatem, ac mansionem paradisi perdidit . Antiquus  quoque populus a Deo electus et dilectus, quia legamina [al., ligamina] mandatorum, digitis Dei condita, disiecit, idcirco diuersis interiit modis: partem quidem terra deglutiuit , partem quoque exterminator mortificauit, et pars inuicem se interfecit. Filius quoque Solomonis, abiiciens pacifica uerba patris, ac superbia elatus,  minatus est populo percussiones framee pro mastigiis patris [al., patris omittitur], idcirco multa mala passus est in regno, et ad ultimum deiectus est . Hoc tibi ne accidat, obedi, fili, mihi; puer es, deliciarum [al., diuitiarum] uernula, puluinaris accola, fotus educatusque in deliciis cunctis, expeditionum, laboris [al., totius expeditionum laboris], atque diuersarum gentium incursionis expers, in quibus ego iam fere totam meam contriui etatem. Iam tempus adest, in quo tibi non semper puluinarium mollities [al., puluinar mollitiei], que te hebetem et delicatum reddant, adhibende sunt, quod est dissipatio uirtutum et uitiorum fomentum, atque contemptio mandatorum: sed interdum asperitas tribuenda est, que tuam  intelligentiam ad ea, que precipio, reddant attentam. His itaque prefatis, redeamus ad propositum.

CAP. I. De obseruanda catholica fide. Quoniam ad regalis dignitatis ordinem non oportet nisi fideles et catholica fide imbutos accedere, idcirco sancte fidei in nostris mandatis primum damus locum. Imprimis precipio, consulo, suadeo, fili carissime, si regalem cupis honestare coronam [al., curiam], ut fidem catholicam et apostolicam, tali diligentia et custodia conserues, ut omnibus tibi a Deo subiectis exemplum prebeas, cunctique ecclesiastici uiri [al., filii] merito te uerum Christiane professionis nominent uirum, sine qua, pro certo scias, Christianus non diceris, uel Ecclesie filius. Qui  enim false credunt, uel fidem in bonis non implent et ornant operibus  nec hic honeste regnant, nec in eterno regno uel corona participant [al., participantur]. Si uero scutum [al., statum] retines fidei, habes etiam galeam salutis. His quidem armamentis contra inuisibiles et uisibiles legitime dimicare poteris inimicos. Nam ait Apostolus: Non coronabitur, nisi qui legitime certauerit . Fides ergo, de qua loquor, hec est: ut Patrem Deum omnipotentem, factorem totius creature [al., facture], et unigenitum eius Filium, Dominum nostrum Iesum, de Maria uirgine, angelo annuntiante, natum, et pro totius mundi salute in crucis patibulo passum, et  Spiritum sanctum, qui per prophetas et apostolos et euangelistas locutus est, unam deitatem perfectam, indissolubilem, incontaminatam esse firmiter credas, et sine omni ambiguitate teneas. Hec est fides catholica, quam  nisi quis fideliter firmiterque crediderit, saluus esse non poterit. Si aliquando infra tuam inueniantur  potentiam,  qui hanc collationem sancte Trinitatis diuidere, uel minuere, siue augere conabuntur [al., conantur], hos ipsos scias esse heresiarche seruos, et non sancte Ecclesie filios. Tales uero nec nutrias, nec defendas, ne tu etiam uidearis amicus et fautor [al., inimicus et ultor]. Huiusmodi enim uiri, sancte fidei filios omnino reddunt morbosos, et istam nouellam sancte Ecclesie plebem miserabiliter destruunt, ac etiam dissipabunt. Hoc ne fiat, principaliter cura 

CAP. II. De Ecclesia, et continendo ecclesiastico statu. In regali quidem palatio post fidem Ecclesia secundum tenet locum, a Capite nostro, scilicet Christo, prius seminata; deinde per eius membra, utique apostolos, sanctosque Patres transplantata,  et firmiter edificata, atque per totum orbem diffusa. Et quamuis semper nouam pariat [al., habeat] prolem, in certis tamen locis quasi antiqua habetur. Hec autem, fili carissime, in nostra monarchia adhuc quasi iuuenis, et nouella predicatur; atque, idcirco cautioribus euidentioribusque eget custodibus; ne bonum, quod diuina clementia per suam immensam clementiam [al., misericordiam] nobis concessit immeritis, per tuam desidiam et pigritiam atque negligentiam destruatur, et annichiletur. Nam qui minuit, aut fedat sancte Ecclesie dignitatem, ille Christi corpus mutilare nititur. Ipse enim Dominus dixit Petro, quem custodem magistrumque eidem posuit sancte Ecclesie: Tu es Petrus, et  super hanc petram edificabo Ecclesiam meam . Se ipsum quidem nominabat petram  :  uerum [al., uerum omittitur] non ligneam uel lapipidem super se edificatam Ecclesiam dixit, sed populum acquisitionis, gentem electam , diuinam, gregem fide doctum [al., doctam, etc. mendose], baptismate lotum, chrismate unctum, sanctam super se edificatam Ecclesiam dixit, et appellat. Si quis infelix huius sancte Ecclesie membra uel paruulos scandalizat, iuxta Euangelii preceptum, dignus est ut mola suspendatur asinaria in collo eius, et demergatur in profundum maris , id est deiiciatur de potestatis dignitate, et maneat extra Ecclesiam iustorum, in illa mundiali miseria, sicut ethnicus et publicanus. Ac per hoc, fili mi, feruenti studio debes inuigilare in sancta Ecclesia de die in diem, ut potius capiat augmentum,  quam detrimentum patiatur. Inde etiam [al., quidem] imprimis reges Augusti dicebantur, quia augebant Ecclesiam. Hoc et tu facias, ut tua corona laudabilior, et uita beatior et prolixior habeatur.

CAP. III. Episcopi nomenclatura, et de impendendo honore pontificibus. Regium solium ornat ordo pontificum; ac per hoc in regali dignitate tertium possident locum pontifices. Charissime fili, seniores illos ita custodias, sicut oculorum pupillas. Si illorum beneuolentiam habebis [al., habes], neminem aduersariorum timebis. Illis quidem te obseruantibus, eris securus in omnibus, illorum precatio commendabit te omnipotenti Deo. Illos enim Deus humani [al., diuini] generis constituit custodes, fecitque  speculatores animarum, ac totius ecclesiastice dignitatis,  ac diuini Sacramenti dispensatores [al., dispositores] et datores. Sine enim illis non constituuntur reges nec principatus [al., principantur]. Per illorum interuentum delicta delentur hominum. Si illos perfecte amas, te ipsum sine dubio sanas, tuumque regnum honorifice gubernas. In manus enim illorum posita est potestas ligandi nos in peccatis, et a peccatis soluendi. Testamentum enim [al., uero] sempiternum statuit illis Deus, eosque segregauit ab hominibus, et sui nominis atque sanctitatis fecit participes, et ab hominibus [al., ab humano die] interdixit reprehendendos esse, per Dauid deificum regem: Nolite tangere christos meos , etc. Ille autem [al., enim] tangit christos Dei, qui contra diuinum atque canonum  institutum sacri ordinis uiros falsis criminibus fedat atque in publicum protrahit. Quod te omnino, fili mi, agere prohibeo, si uis beatus uiuere, et tuum regnum honestare. Quia in his rebus imprimis offenditur Deus. Si accidente casu culpa reprehensione digna super aliquem horum, de quibus sermo est, ceciderit,  corripe eum ter, quater, inter te et ipsum solum, iuxta preceptum Euangelii . Si tunc secrete renuerit audire monita, adhibenda tibi sunt publica, secundum hec: Si te non audierit, dic Ecclesie . Nam si tu hunc ordinem seruabis, gloriosam tuam penitus exaltabis coronam.

CAP. Iu. De merito honore principum et baronum. Quartus decor regiminis est fidelitas, fortitudo, agilitas,  comitas, confidentia principum [al., principum abest, et mox nobilium], baronum, comitum, militum, nobilium. Illi enim sunt regni propugnatores [al., propugnaculum], defensores imbecillium, expugnatores aduersariorum, augmentatores monarchiarum. Illi tibi, fili mi, sint patres et fratres. Ex his uero neminem in seruitutem redigas, uel seruum nomines; illi tibi militent, non seruiant, eorum omnibus sine ira et superbia atque inuidia pacifice, humiliter, mansuete dominare, memoria retinens semper, quod omnes homines unius sunt conditionis: et quod nil eleuat, nisi humilitas; et nichil deiicit, nisi superbia et inuidia. Si eris pacificus, tunc diceris rex et regis filius, atque amaberis a cunctis militibus. Si iracundus, superbus, inuidus, impacificus,  ac [al., ac abest] super comites et principes ceruicem erexeris, sine dubio fortitudo militum, hebetudo erit regalium dignitatum, et alienis tradent regnum tuum. Hoc timens, cum regula uirtutum dirige uitam comitum, ut tua dilectione angulati, semper regali dignitate adhereant inoffensi, et ut tuum regnum per omnia sit pacificum.

 CAP. u. De seruanda uirtute patientie, et tribuendo iudicio. Patientie et iudicii obseruatio quinta regalis corone est ornatio. Dauid rex atque propheta dixit: Deus, iudicium tuum regi da . Et idem alibi: Honor regis iudicium diligit . De patientia Paulus apostolus loquitur: Patientes estote ad omnes . Et Dominus in Euangelio: In patientia uestra possidebitis animas uestras . Ad hoc tende, fili mi: si uis regni habere honorem, dilige iudicium: si animam tuam possidere uis, esto patiens. Quotiescunque, fili carissime, uel causa digna iudicari ad te uenerit, uel aliquis capitalis sententie reus, noli impatienter portare, uel cum iuramento firmare illum punire; quod instabile et  fragile debet esse, quia stulta uota frangenda sunt; uel per te ipsum diiudicare, ne tua regalis dignitas usurpatione inferiorum negotiorum fedetur, sed potius huiusmodi negotium ad iudices mitte, quibus hoc commissum est, quod ipsi secundum suam hoc discernant legem. Time esse iudex, gaude uero rex esse et nominari. Reges patientes regnant, impatientes uero tyrannizant. Quando autem aliquid quod tue conuenit ad iudicandum dignitati, tibi uenerit, cum patientia et misericordia, siue miserantia, hoc iudica, ut tua corona laudabilis sit et decora  .

CAP. uI. De acceptione exterorum et nutrimento hospitum. In hospitibus et aduentitiis uiris tanta  inest utilitas, ut digne sexto in regalis dignitatis loco possit haberi. Unde imprimis Romanum creuit imperium, Romanique reges sublimati fuerunt, et gloriosi, nisi quod multi nobiles et sapientes ex diuersis illuc confluebant partibus? Roma uero usque hodie esset ancilla, nisi Aeneades ipsam fecisset liberam. Sicut enim ex diuersis partibus prouinciarum ueniunt hospites, ita diuersas linguas ut consuetudines, diuersaque documenta et arma secum ducunt, que omnia regiam ornant et magnificant aulam, et perterritant exterorum arrogantiam. Nam unius lingue, uniusque moris [al., mortalis] regnum, imbecille et fragile est. Propterea iubeo te, fili mi, ut bona uoluntate illos nutrias, et honeste teneas, ut tecum libentius degant, quam alicubi  [al., alibi] habitent. Si enim tu destruere quod ego edificaui, aut dissipare quod congregaui studueris, sine dubio maximum detrimentum tuum patietur regnum. Quod ne fiat, tuum quotidie auge regnum, ut tua corona ab omnibus augusta [al., abest augusta] habeatur  .

CAP. uII. De magnitudine consilii. In tribunalibus  regum consilium sibi septimum uindicat locum. Consilio enim constituuntur reges, gubernantur regna, defenditur patria, componuntur prelia, sumitur uictoria, propelluntur inimici, appellantur amici, ciuitates construuntur, et castra aduersariorum destruuntur. Quando uero consiliis inest utilitas. Nam [al., iam] a stultis, et arrogantibus, ac mediocribus  non ualent componi uiri, sed a maioribus et melioribus, sapientioribusque ac honestissimis senioribus, exprimi debent et poliri. Idcirco, fili mi, cum iuuenibus et minus sapientibus noli consiliari, aut de illis consilium querere [al., quere]; sed a senioribus, quibus illud negotium propter etatem et sapientiam sit aptum. Nam consilia regum in precordiis sapientum  debent claudi, non uentositate stultorum propagari. Si enim gradieris cum sapientibus, sapiens efficieris: si uersaris cum stultis, sociaberis illis, fatente Spiritu sancto per Salomonem: Qui cum sapientibus graditur, sapientum erit amicus nec stultorum erit similis . Et Dauid psallit: Cum sancto sanctus eris, et cum uiro innocente innocens eris, et cum electo electus eris, et cum peruerso peruerteris . Ad hoc quidquid negotii unicuique conueniat etati, in hoc se exerceat [al., exerceant], scilicet iuuenes in armis, senatores in consiliis, omnino tamen iuuenes non sunt expellendi a consilii. Quoties uero cum illis consilium inibis, etiamsi habile, tamen semper ad maiores deferas [al., differas], ut omnes actus tuos norma sapientie  mensures.

CAP. uIII. Quod maiores imitari debeant, et filii obedire parentibus. Imitatio [al., executio] maiorum in regali dignitate octauum possidet locum. Regale ornamentum scito esse maximum, sequi antecessores reges, et honestos imitari parentes. Qui enim antecessorum decreta spernit patrum, nec diuinas procurat leges, peribit. Patres enim idcirco sunt patres, ut nutriant filios, ideoque sunt filii, ut obediant patribus. Qui patri suo resistit, inimicus Dei existit [al., consistit]. Omnes enim inobedientes, Deo sunt resistentes. Spiritus enim inobedientie dispergit flores corone. Inobedientia enim totius regni est pestilentia. Propterea, fili carissime, edicta  patris tui semper tibi sint promptuosa, ut prosperitas tua ubique regalibus dirigatur habenis. Mores quidem meos, quos regali uides conuenire dignitati, sine uinculo totius ambiguitatis sequere. Graue enim tibi est huius climatis tenere regnum, nisi imitator consuetudinis ante regnantium exstiteris regum. Quis Grecus regeret Latinos Grecis moribus? aut quis Latinus Grecos Latinis regeret moribus? nullus. Idcirco consuetudines sequere  meas, ut inter tuos habearis precipuus, et inter alienos laudabilis.

CAP. IX. Orandum esse et quomodo. Obseruatio orationis maxima acquisitio est regalis salutis, et ideo nonum [f. add. obtinet locum]; et nonaria regie dignitatis canit regula. Continua oratio est peccatorum ablutio [al., abolitio] et remissio. Tu autem, fili mi, quotiescunque ad templum Dei curris, ut Deum adores, cum Salomone filio regis, et ipse rex semper dicas: Emitte, Domine, sapientiam de sede magnitudinis tue, ut mecum sit, et mecum laboret, ut sciam quid acceptum sit coram te omni tempore . Et iterum: Domine Pater et Deus uite mee, ne derelinquas me in cogitatu maligno, extollentiam oculorum meorum ne dederis mihi, et desiderium  malignum auerte a me, Domine; aufer a me concupiscentiam, et animo irreuerenti et infrunito] [al., infrenato] ne tradas me , Domine. Hac itaque oratione antiqui utebantur reges. In quoque hac eadem utere, ut Deus cuncta uita a te auferre dignetur, ut inuictissimus rex a cunctis nomineris. Ora etiam, ut desidiam et hebetudinem a te depellat, et supplementum omnium tibi tribuat uirtutum, quibus uisibiles et inuisibiles uincas inimicos, ut securus et expeditus ab omni incursione aduersariorum, cum omnibus tibi subiectis, cursum etatis tue uite cum pace possis finire.

CAP. X. De pietate et misericordia, ceterisque uirtutibus. Modus uirtutum ornat coronam regum, et in preceptis ponitur decimus: nam Dominus  uirtutum ipse est Rex regum. Sicut ergo sui exercitus celestis plenitudo in denis consistit choris  , sic tue uite conuersatio in decem persistat mandatis. Oportet regem esse pium, misericordem, et ceteris uirtutibus imbutum et ornatum. Rex enim impietate et crudelitate fedatus, incassum sibi uendicat nomen regis, quia tyrannus est dicendus. Ob hoc ergo [al., ego], fili mi amabilissime, dulcedo cordis mei, spes future sobolis, precor, iubeo, ut per omnia et in omnibus pietate fultus, non solum parentele et cognationi, uel principibus, siue ducibus, siue diuitibus, seu uicinis et incolis sis propitius; uerum etiam extraneis et cunctis ad te uenientibus. Nam opus pietatis ad summam te ducit beatitudinem. Sis misericors omnibus uim  patientibus, semper illud Domini in tuis precordiis habens exemplum: Misericordiam uolo, et non sacrificium . Patiens esto ad omnes, non tantum potentes, sed etiam potestate carentes. Sis denique fortis, ne te prosperitas nimis eleuet, aut aduersitas deiiciat. Sis quoque humilis, ut Deus te altum faciat, hic et in futuro. Sis uero modestus, et ultra modum neminem punias uel damnes. Sis  mitis, ut nunquam iustitie repugnes. Sis honestus ut nunquam alicui spontaneum inferas dedecus. Sis pudicus, ut cunctos libidinis fetores, sicut stimulum mortis, euites. Hec omnia superius libata  regalem componunt coronam, sine quibus ualet nullus hic regnare, nec ad eternum pertingere regnum.






S. STEPHANI LEGES.





[NOTA.]

Carthuitius n. 13 breuiter agit de legibus quas condidit »S. Stephanus cum episcopis et primatibus Hungarie, et in quo, inquit, uniuscuiusque culpe contrarium dictauit antidotum.« Sane leges he tales sunt quales congruebant rudi populo, qui disciplinam Christianam partim amplexus erat, partim auersabatur, et uerisimile est hisce legibus non exiguum robur additum esse predicationibus episcoporum aliorumque ecclesiasticorum qui populum instruebant. Naturale enim est ut oriatur desiderium cognoscendi illud quod quis non audet pretermittere. Quo anno he leges primum late sint, et an omnes simul sint decrete, non inuenio. Omnes tamen simul promulgate sunt in concilio aliquo episcoporum et procerum Hungarie, et de hac promulgatione sic habet editio in Opere tripartito: »Explicit decretum sancti Stephani regis, promulgatum Strigonii  anno 1035.« Peterfius, leges quasdam ex hisce editurus, de earum promulgatione sic loquitur: »Que  uim tabularum postea obtinuerunt, et anno Domini 1016. Tolne uel Strigonii promulgate sunt.«

Inchofer ad annum 1016 de conditis a Stephano legibus ita scribit: »Stephanus rex pro ordinando regno salutares hoc anno procerum suorum utriusque status interuentu leges condit. He quinquaginta quinque capitibus continentur, ita digeste a quibusdam, ut in secundum librum Decretorum, que Stephano regi ascribuntur, coniiciantur. In qua re tamen nec ordo nec temporis ratio seruata est: nam que in primo libro habentur, non decreta proprie, sed monita sunt ad Emericum filium instruendum composita seorsim, et posterius edita; ipsa uero decreta falso a quibusdam notantur anno trigesimo quinto regni condita, quorum non pauca longe antea usu uiguisse constat, etsi quedam, ad politicum regimen spectantia, serius deinde sint addita. Prestat in hac re manuscripti codicis fidem sequi, qui leges a Stephano sancitas in hunc annum refert: neque enim uerisimile est, Stephanum tot annis pie feliciterque regnantem, sub extremum uite tempus curis et egritudinibus implicatum, uoluisse regnum lege formare, antea uero tanto temporis spatio sine lege curam traducere.« He rationes admodum uerisimiliter persuadent plerasque leges multo citius conditas et promulgatas esse, quam aliqui uoluerunt, alias autem tractu temporis adiectos. An uero uniuersarum promulgatio facta sit anno 1035 an citius, certo definiri nequit.

Subiicit Inchofer: »Quod porro ad hec decreta spectat, nonnulla ex iis reges posteri correxerunt, aliqua sustulerunt, pleraque confirmarunt.« Qualia sint Stephani decreta, et cur deinde eorum aliqua correcta fuerint aut abrogata, explicatur in prefatione ad Decreta Colomani regis, ad Seraphinum archiepiscopum Strigoniensem scripta, apud laudatum Werboczium tom. II, pag. 28, his uerbis: »Nam quis ambigat a sancto Patre nostro Stephano, uiro quippe apostolico, legem populo nostro datam, in quibusdam hausteriorem, in quibusdam uero tolerabiliorem, in his quoque intensius uindicantem, atque in aliis remissius indulgentem; nec quemquam tamen absque discipline uerbere dimitientem, cum predestinationis tempus nullum adhuc uerum adduxisset fidei sponsorem: nec hoc quidem preter diuine dispensationis respectum credi nefas est. Nam cum tempore predicti regis uniuersum regnum eius barbaricis inseruierit cultibus, ac rudis coactusque Christianus contra commonitorem sancte fidei stimulum adhuc recalcitraret, adhuc contra penitentialia ultricis uirge uerbera remorderet, opere pretium fuit, ut sancte discipline coactio infidelibus quidem ad conuersionem fidei, sed conuersis fieret ad iustitiam penitentie. At Christianissimus rex noster Colomanus, columbine gratie simplicitate, cum omni uirtutum discretione preditus, postquam uidit adultam fidem perfecte religionis robur accepisse, legalis uinculum catene cogitauit relaxare prudenter, etc.

Porro dubitari nequit quin rex prudentissimus in condendis legibus tantum se accommodauerit antiquis Hungarorum moribus, quantum fieri poterat sine lesione religionis catholice et uirtutum Christianarum. Satis id ipse insinuat in prefatione his uerbis: »Quoniam unaqueque gens propriis regitur legibus.« Et supra ad filium, cap. 8: »Graue enim tibi est, huius climatis tenere regnum, nisi imitator consuetudinis ante regnantium exstiteris regum. Quis Grecus regeret Latinos Grecis moribus? aut quis Latinus Grecos Latinis regeret moribus? Nullus.« Prudenti hac cautione opus erat, ut leges facilius et suauius usu reciperentur, atque ex ea factum existimo ut pro criminibus quibusdam grauioribus non tam graues a Stephano decrete sint pene, quam posteriores reges pro iis deinde statuerint; nimirum quod Hungari aut nullas pro iis penas olim dedissent, aut solum leuiores, quodque crimina ipsa non tam grauia iisdem apparerent ante fidem susceptam. Placuit, opinor, Stephano consilium Apostoli, qui se uniuscuiusque capacitati attemperabat, sic scribens I ad Corinth., cap. 3: Et ergo, fratres, non potui uobis loqui quasi spiritualibus, sed quasi carnalibus. Tanquam paruulis in Christo, lac uobis potum dedi, non escam: nondum enim poteratis. His e premonitis, leges ipsas subiungo ex laudato Opere tripartito, notatis lectionibus uariantibus ex Sambuco, ubi uidebitur opere pretium. Titulus hic prefigitur: Sancti Stephani regis decretorum liber secundus.



PRAEFATIO.


Ratio legum notarum exponitur. Regnante diuina clementia, Opus regalis dignitatis alimonia catholice fidei effectum amplians solidius [al., amplius ac solidius], alterius dignitatis solet operibus adesse [al., esse]: et quoniam unaqueque  gens propriis regitur [al., agitur] legibus, idcirco nos quoque Dei nutu nostram gubernendo monarchiam, antiquos et modernos imitantes augustos, decretali meditatione nostra statuimus genti nostre [al., que], quemadmodum honestam et inoffensam  ducerent uitam, ut sicut diuinis legibus sunt ditati, similiter etiam secularibus sint addicti, ut quantum boni in diuinis ampliantur, tantum mali et rei in istis uilitentur. Que autem decreuimus, in sequentibus subnotauimus  .



CAP. I.

De statu ecclesiastico et ueneratione domus Dei. Quisquis fastu superbie elatus, domum Dei ducit contemptibilem, et possessiones Deo consecratas, atque ad honorem Dei sub regia immunitatis defensione constitutas, inhoneste tractarit, uel infringere presumpserit, quasi inuasor et uiolator domus Dei excommunicetur. Decet enim ut indignationem ipsius domini regis sentiat, cuius beneuolentie contemptor et constitutionis preuaricator exstitit. Nihilominus tamen rex sue concessionis immunitatem  ab hominibus ditioni sue subiectis illesam conseruari precipiat; assensum uero non prebeat improuide affirmantibus non debere esse res Dominicas, id est Domino dominantium traditas. Itaque sub defensione regis sit, et sicuti sue proprie hereditati, magisque, aduertat. Quia quanto Deus excellentior est homine, tanto prestantior est diuina causa mortalium possessione. Quocirca decipitur quisquis plus in propriis quam in Dominicis rebus gloriatur: quarum [al., additur diuinarum rerum] defensor, et custos diuinitatis [lege diuinitus] constitutus, diligenti cura non solum eas seruare, sed etiam multiplicare debet, magisque illa, que diximus prestantiora, quam sua, defendere oportet, et  augmentare. Si quis igitur insanus, importunitate improbitateque sua regem a recto proposito peruertere tentauerit, nullisque remediis mitigari posse uisus fuerit, licet obsequiis aliquibus et transitoriis sit necessarius, abiiciendus ab eo proiiciendusque est, iuxta illud Euangelium: Si pes, manus, aut oculus tuus scandalizat te, erue eum, et proiice abs te   .



CAP. II.

De potestate episcoporum super res ecclesiasticas. Ut episcopi habeant potestatem res ecclesiasticas prouidere, regere et gubernare, atque dispensare secundum canonum auctoritatem, uolumus, ut laici  eorum ministerio obediant, ad regendas ecclesias, uiduas et orphanos defensandum, et ut obedientes sint eis ad eorum Christianitatem  seruandam, consentientesque sint comites et iudices presulibus suis ad iustitias faciendas, iuxta precepta legis diuine, et nullatenus per aliquorum mendacia, uel falsum testimonium, neque per periurium, aut per premium lex iusta in aliquo deprauetur.



CAP. III.


Quales debeant esse accusatores et testes, etc. Testes autem, et accusatores sine aliqua sint infamia, uxores et filios habentes, et omnino Christum predicantes. Testimonium laici aduersus clericum nemo recipiat; nemo etiam quemlibet clericum in publico, nisi in ecclesia examinare [al., excommunicare] presumat.



CAP. Iu.

De assiduo et graui labore sacerdotum. Scitote, fratres cuncti, quod supra omnes laborant sacerdotes, unusquisque enim uestrum suum fert laborem proprium; illi [al., ille, uti et infra] uero et suum, et singulorum. Ideo sicut illi pro omnibus uobis, ita et uos omnes pro eis summopere laborare debetis, in tantum, ut si necessitas fuerit, animas uestras pro eis ponatis.



CAP. u.

 De concessione regali propriarum rerum. Decreuimus regali nostra potentia ut unusquisque habeat facultatem sua diuidendi, tribuendi uxori, filiis, filiabusque atque parentibus, siue Ecclesie, nec post eius obitum quis hoc destruere audeat.



CAP. uI.

Regalia et fisci res sint intacte. uolumus quidem, ut sicut ceteris facultatem dedimus dominandi suarum rerum, ita etiam res, milites, serui, et quidquid ad nostram regalem dignitatem pertinet, permanere debeat immobile, et a nemine quid inde rapiatur, aut subtrahatur, nec quisquam in his predictis sibi fauorem acquirere audeat.



CAP. uII.

De obseruatione Dominice dici, etc. Si  quis igitur presbyter, uel comes, siue aliqua alia persona fidelis, die Dominica inuenerit quemlibet laborantem, abigatur. Si uero cum bobus, tollatur sibi bos, et ciuibus ad manducandum detur. Si autem cum equis, tollatur equus, quem dominus boue redimat, si uelit; et idem bos manducetur, ut dictum est. Si qui aliis instrumentis, tollantur instrumenta, et uestimenta: que si uelit, cum cute redimat.



CAP. uIII.

Ut eodem die Dominico, etc. A sacerdotibus uero et comitibus commendetur omnibus uillicis, ita ut ipsorum iussu, omnes concurrant die Dominica ad ecclesiam, maiores et minores, uiri et mulieres, exceptis illis qui ignes custodiunt [al., custodiant]. Si quis uero obstinatus remanebit, uapulet  et depiletur  .



CAP. IX.

Diebus quatuor temporum carnes non comedantur. Si quis Quatuor Temporum ieiunia, cunctis cognita, carnem manducans, uiolauerit, per spatium unius hebdomade inclusus ieiunet.



CAP. X.


Sexta feria carnes non edantur. Si quis in sexta feria, ab omni Christianitate obseruata, carnem manducauerit, per unam hebdomadam inclusus ieiunet [alias luce  inclusus ieiunet.]



CAP. XI.

De his, qui sine confessione moriuntur. Si quis tam obstinatus est  ut nolit confiteri sua facinora, secundum suasum presbyteri, hic sine omni diuino officio et eleemosynis iaceat, quemadmodum infideles. Si autem parentes et proximi neglexerint uocare presbyteros, et ita subiaceat absque confessione morti, ditetur orationibus, et consoletur eleemosynis; sed parentes luant negligentiam ieiuniis, secundum arbitrium presbyterorum. Qui uero subitanea periclitantur  morte, cum omni ecclesiastico sepeliantur honore. Nam occulta et diuina iudicia nobis sunt incognita.



CAP. XII.

De obseruanda Christianitate. Si quis obseruatione Christianitatis neglecta, et negligentie stoliditate elatus, quid in eam commiserit, iuxta qualitatem offensionis ab episcopo per disciplinas [al., disciplinam] canonum iudicetur. Si uero rebellitate instinctus, renuerit sibi impositam penam [al., impositum eque] sufferre, iterum [al., item] eodem iudicio restringatur, etiam usque septies. Tandem, si per omnia resistens et abnuens inuenietur, regali iudicio, scilicet defensori Christianitatis, tradatur.



CAP. XIII.

De homicidis, et primo casuali. Si quis  autem casu occiderit aliquem, duodecim pensas auri persoluat, et sicut canones mandant, ieiunet. Si uero liber alicuius occiderit seruum, reddat alium seruum, uel pretio componat: et secundum canones ieiunet  .



CAP. XIu.

De his qui suas occidunt uxores. Si quis comitum obduratus corde, negligens animam  uxoris homicidio polluetur, secundum decretum regalis senatus, cum quinquaginta iuuencis, parentibus mulieris reconcilietur, et secundum mandata canonum ieiunet. Si autem miles alicuius uirtutis [al., uir ubertatis] in eadem culpam inciderit, iuxta eumdem senatum, soluat parentibus decem iuuencos, ieiunetque, ut dictum est. Si uero  uulgaris in eodem crimine inuenietur, cum quinque iuuencis cognatis concilietur, et subdatur predictis ieiuniis  .



CAP. Xu.

De periuriis. Si quis ualentium [al., melius fallentium], fide commaculatus, corde pollutus, iuramento confractus, periurio addictus inuenietur, perdita manu [al., perditas manus] periurium luat, aut quinquaginta iuuencis manum redimat. Si uero uulgaris periurus exstiterit, manu amputatus  punietur, aut duodecim iuuencis redimetur, et ieiunet, ut canones mandant.



CAP. XuI.

De homicidiis uoluntariis. Si quis accensus ira, ac superbia elatus, spontaneum commiserit homicidium, sciat se secundum senatus nostri decretum, centum et decem daturum auri pensas. Ex quibus quinquaginta ad fiscum regis deferantur, alie uero quinquaginta parentibus dentur, decem autem arbitris et mediatoribus condonentur. Ipse quidem homicida secundum institutionem canonum ieiunet  .



CAP. XuII.

De libertate seruorum. Si quis misericordia ductus, proprios seruos et ancillas libertate donauerit cum testimonio: decreuimus, ut post obitum eius, nemo inuidia tactus in seruitutem eos  audeat inducere. Si autem libertatem promiserit, et morte impediente testatus non fuerit, habeat mulier ipsius uidua et filii potestatem eamdem libertatem testari, et agape facere pro anime redemptione sui mariti, qualitercunque uelit  .



CAP. XuIII.

De conuentu ad ecclesiam, et de his, qui murmurant hora misse etc. Si qui ad ecclesiam uenientes ad audiendum diuinum officium, ibidem hora solemnitatis missarum inter se murmurant, et ceteros inquietant, exponentes fabulas otiosas, et non intendentes ad diuinas lectiones cum ecclesiastico nutrimento: si maiores sunt, increpati cum dedecore expellantur de ecclesia: si uero minores et uulgares, in atrio ecclesie, pro tanta temeritate, coram omnibus ligentur, et corripiantur  flagellis.



CAP. XIX.

De non recipiendis seruis . . . in testimonium contra dominos, etc. Ut gens monarchie huius ab omni incursu et accusatione seruorum et ancillarum remota et quieta maneat, secundum regalis [al., regale] decretum concilii penitus interdictum est ut nullius causa culpe, aliquam seruilem personam, contra dominos uel dominas in accusationem et testimonium recipiant.



CAP. XX.

Liberum nemo in seruitutem redigat. Quoniam igitur Deo dignum est et hominibus optimum unumquemque in sue industrie libertate uite cursum ducere, secundum regale decretum statutum est, ut nemo comitum uel militum posthac aliquam liberam personam seruituti subdere audeat.  Quod si elationis [al., eleuationis] audacia sue stimulatus presumpserit, sciat se totidem ex proprio compositurum: que compositio inter regem et comitem [al., comites] diuidatur, et cetera. Sed si quis hactenus in seruitute retentus, pro libertate sua tuenda [al., emenda] iudicium regale faciens, securus exstiterit, tantummodo libertate fruatur, et ille, a quo in seruitute tenebatur, nil reddat.



CAP. XXI.


De his, qui alterius milites aut seruitores auocant. uolumus ut unusquisque senior  suum habeat militem  nec aliquis alter illi suadeat antiquum deserere seniorem, et ad se uenire. Inde enim litigium habet initium.



CAP. XXII.

De recipiendis hospitibus. Si quis hospitem cum beneuolentia accipit, et nutrimentum sibi honeste impendit, quandiu secundum propositum nutritur, non deserat suum nutritorem; et nec ad aliquem alium suam deferat hospitalitatem.



CAP. XXIII.

De his qui flagellantur sua querentes. Si cuius miles uel seruus ad alium fugerit, et is, cuius miles uel seruus fuga est elapsus, suum miserit  legatum ad reducendum eum [al., eos], et is legatus ibidem a quocunque percussus ac flagellatus exstiterit, decreuimus nostrorum primatum conuentu, ut ille percussor decem soluat iuuencos.



CAP. XXIu.

De uiduis et orphanis. uolumus quidem, ut uidue et orphani sint nostre [al., nunc] legis participes, tali tenore, ut si que uidua cum filiis et filiabus remanserit, atque nutrire eos, et manere cum illis, quandiu uixerit, promiserit; habeat potestatem a nobis sibi concessam id faciendi, et a nemine iterum cogatur in coniugium. Si enim, mutato uoto, iterum nubere uoluerit, et orphanos deserere, de rebus orphanorum nichil omnino sibi uendicet, nisi tantum sibi congrua uestimenta  accipiat. Si autem uidua sine prole remanserit, et se innuptam in sua uiduitate permanere promiserit, uolumus ut potestatem habeat omnium bonorum suorum, et quidquid inde facere uelit, faciat. Et post obitum eius, eadem bona ad sui redeant parentes mariti, si parentes [al., presentes] habet: sin autem non, rex sit heres.



CAP. XXu.

De raptu puellarum. Si quis militum impudicifia fedatus, puellam aliquam, sine concessione parentum sibi in uxorem rapuerit, decernimus puellam parentibus reddi, etiamsi ab illo aliqua uis sibi illata sit, et raptor decem soluat iuuencos pro raptu, licet postea reconcilietur parentibus puelle. Si uero pauper quis, aut uulgaris hoc aggrediatur agere, componatur raptum [Legendum opinor,  componat raptum] quinque bobus.



CAP. XXuI.

De liberis fornicantibus cum ancillis alterius domini. Ut liberi suam custodiant libertatem incontaminatam, uolumus illis ponere cautionem, ne cum alienis fornicentur ancillis. Si quis autem improuidus hanc cautionem transgrediens, fornicaretur [al., fornicatur] cum ancilla alterius, sciat se reum esse criminis, et pro eodem crimine  imprimis decaluari et depilari [al., pro eodem crimine decoriari]. Si uero secundo cum eadem fornicatus fuerit, iterum decaluetur [al., decorietur] et depiletur. Si autem tertio, sit seruus pariter cum ancilla, aut redimat se. Si autem ancilla conceperit de eo, et parere non poterit, sed in partu morietur, componat eamdem cum alia ancilla. Seruus quoque alicuius, si cum ancilla alterius fornicatur, decaluetur [al., decorietur] et depiletur: et si ancilla de eo conceperit, et in partu moriatur, seruus uenundetur, ac dimidia pars pretii seniori ancille detur: altera pars uero seniori serui semper remaneat.



CAP. XXuII.

De his qui petunt alienas ancillas in uxores. Ut nemo eorum, qui libero nomine censentur,  facere cuiquam iniuriam audeat, terrorem et cautionem imposuimus. Quia in hoc regali concilio decretum est, ut si quis liber connubium ancille alterius, sciente domino ancille, elegerit, perdita sue libertatis industria, perpetuus efficiatur seruus.



CAP. XXuIII.

Qui extra regnum a suis aufugiunt uxoribus. Ut genus utriusque sexus, certa lege, et absque iniuriis maneat et uigeat, in hoc regali decreto statutum est, ut si quis proteruitate preditus, propter abominationem uxoris patriam effugerit, uxor cuncta, que in potestate mariti habebantur, possideat, dum uelit exspectare uirum; et [al., ut] nemo in aliud coniugium eam cogere presumat. Sed [al., et] si sponte nubere uelit, liceat sibi, sumptis  congruis uestimentis, et dimissis ceteris bonis, ad connubium ire. Et si uir, hoc audito, redierit, ne liceat sibi aliam ducere, propter suam culpam [al., preter suam], nisi cum licentia episcopi  .



CAP. XXIX.

De furto mulierum maritatarum. Cum igitur cunctis horrendum, et omnibus abominabile sit, uirilem sexum repertum fecisse furtum, et magis magisque sexum femineum: secundum regalem senatum decretum est, ut si aliqua mulier maritata furtum commiserit, a marito redimatur: et si secundo in eamdem culpam inciderit, similiter redimatur: si uero tertio, uenundetur.



CAP. XXX.

De incendiis mansionum. Si quis per inimicitias alterius edificia cremauerit igne, decreuimus, ut edificia restituat, et quicquid supellectilis  arsum fuerit, persoluat, et insuper sedecim iuuencis, qui ualent sexaginta solidos.



CAP. XXXI.

De strigibus. Si qua striga  inuenta fuerit, secundum iudicialem legem ducatur [al., ducant] ad ecclesiam, et commendetur sacerdoti ad ieiunandum, fidemque discendum: post ieiunium uero domum redeat. Si secundum in eodem crimine inuenietur, simili ieiunio subiaceat: post  ieiunium uero in modum crucis in pectore et in fronte, atque inter scapulas, incensa claui ecclesiastica, domum redeat. Si uero tertio, iudicibus tradatur.



CAP. XXXII.

De maleficis et sortilegis. Ut creatura Dei ab omnium lesione malignorum remota, et a nullo detrimentum sui passura maneat, nisi a Deo, a quo [al., additur et] augmentatur: secundum decretum senatus statuimus ad magni cautionem terroris, ueneficis et maleficis [al., ueneficiis et maleficiis], ut nulla persona, maleficio aut ueneficio quemquam hominum subuertere a statu mentis, aut interficere audeat. Ast si quis, uel que, posthac hec presumpserit, tradatur in manus maleficio lesi, aut in manus parentum eius, secundum eorum uelle,  ad iudicandum. Si uero sortilegio utentes inuenirentur [al., abest inuenirentur], ut faciunt in cinere, et his similibus, ab episcopis flagellis emendentur.



CAP. XXXIII.

De inuasione domorum, de pugna ibidem secuta. uolumus ut firma pax, et unanimitas sit inter maiores et minores, secundum apostolum: Omnes unanimes estote , nec alium aliquis inuadere audeat. Nam si quis comitum, post diffinitionem huius communis concilii tam contumax exstiterit, ut alium domi querat ad perdendum eum, atque suas dissipare res; et si dominus domi est, et si secum pugnauerit, uel interfecerit, luat secundum legem de euaginatione gladii confectam. Si autem idem comes ibidem occubuerit, sine compositione  iaceat. Si uero miles quis curiam, uel turrim, uel domum alterius inuaserit militis, decem iuuencis componat inuasionem. Si uero ille non superuenerit, sed suos milites miserit, centum iuuencis componat inuasionem. Si uulgaris quidem alterius sui similis mansiunculas inuaserit, quinque iuuencis soluat inuasionem.



CAP. XXXIu.

De edificatione et dote ecclesie a uillis composite. Decem uille ecclesiam edificent, quam duabus mansionibus  , totidemque mancipiis dotent, equo et iumento, sex bobus, et duabus uaccis, triginta quatuor minutis bestiis. uestimenta uero et corporalia et coopertoria rex prouideat, presbyterum et libros episcopi.



CAP. XXXu.

De donationibus regum, et proprie  rei possessione. Consensimus igitur petitioni totius senatus, ut unusquisque dominetur propriorum, similiter et donorum regis, dum uiuit: excepto quod ad episcopatum pertinet et comitatum, ac post eius uitam filii simili dominio succedant, nec pro nullius causa reatus detrimentum bonorum suorum patiatur  quis, nisi consiliatus mortem regis, aut traditionem regni fecerit, uel in aliam fugerit prouinciam. Tunc uero bona illius in regiam ueniant potestatem, ipse uero subiaceat sententie, filiis innocentibus remanentibus.



CAP. XXXuI.

De seruo interfecto ab altero seruo. Si alicuius seruus seruum alterius occidit, senior homicide medietatem serui componat seniori interfecti, si potest: sin autem non, peracta una quadragesima  , uenundetur seruus, et pretium diuidatur.



CAP. XXXuII.

De redemptione homicide serui. Seruum liberi homicidam, se seniori placuerit, cum centum et decem iuuencis redimat, aut tradat  .



CAP. XXXuIII.

De uindicta nitentium acquirere libertatem  alienis seruis. Si quis alienis seruis libertatem acquirere niteretur, quot serui erunt, totidem mancipia soluat. Ex quibus due partes regi, tertia seniori seruorum detur. Rex autem ex sua parte tertiam tribuat comiti.



CAP. XXXIX.

De furto serui semel commisso. Si quis seruorum semel furtum commiserit, reddat furtum, et redimat nasum quinque iuuencis, si potest: si autem non, abscindatur  .



CAP. XL.

De pena furtum 2 et 3 committentis. Si furtum abscissus naso commiserit, redimat aures quinque iuuencis, si potest, si autem non, abscindantur. Si tertio commiserit furtum, careat uita.



CAP. XLI.

De furto liberorum, etc. Si quis liberorum  furtum commiserit, hac decreuimus legem componere [al., comparere], ut semel redimat se, si potest: sin autem non, uenundetur. Si idem uenundatus furtum commiserit, legibus seruorum subiaceat. Si secundo, simili legi subiaceat. Si uero tertio, dispendio uite diiudicetur.



CAP. XLII.

Comites, quod regis est, apud se non detineat. Si quis comitum partem regis defraudauerit, reddat fraudem, et duplo, componat  .



CAP. XLIII.

De contemptu. . . iusti iudicii comitis. Si quis militum iudicium a suo comite recte iudicatum spernens, ad regem appellauerit, cupiens comitem suum reddere iniustum, sit debitor decem pensarum auri suo comiti.



CAP. XLIu.


De restituenda re militibus, etc. Si quis comitum, inuenta aliqua occasione, quid iniuste militi abstulerit, reddat, et insuper ex proprio tantumdem soluat.



CAP. XLu.

Promissum cadit in debitum. Si quis autem militum, suum spontaneum donum dicens  sibi ui ablatum, mendax exstiterit, et hoc careat, et insuper tantumdem soluat  .



CAP. XLuI.

De his qui hominem gladio occiderint. Si quis hominem gladio occiderit, eodem iuguletur gladio  .



CAP. XLuII.

De debilitatione membrorum gladio facta. Si quis autem gladio euaginato alium quemlibet debilitauerit, uel in oculo, uel in pede, uel in manu, consimile sui corporis damnum patiatur.



CAP. XLuIII.

De eo qui gladio percussus uulnus accepit. Si quis uero gladio uulnerauit aliquem, et uulneratus de eodem uulnere sanus et incolumis euaserit, homicidii compositionem uulneris illator componat.



CAP. XLIX.

 De gladii euaginatione sine uulnere. Si quis furore repletus euaginauerit gladium, et tamen non leserit, pro sola euaginatione medium homicidii compositum soluat  .



CAP. L.

De testimonio seruorum. . curie prepositorum. Si quis seruorum curie regali uel comitis preficitur, eius testimonium inter comites recipiatur, si seruus seniorem, uel seruiens suum comitem interfecerit  .



CAP. LI.

De conspiratione contra regem et reginam. Si quis in regem aut regnum conspirauerit, refugium nullum habeat ad ecclesiam. Si quis contra regis salutem aut dignitatem quolibet modo aliquid  conspirauerit, aut conspirare aliquid tentauerit, seu tentanti scienter consenserit, anathematizetur, et omnium fidelium communione priuetur. uel si quis huiusmodi aliquem nouerit, et probare ualens non indicauerit, predicte subiaceat damnationi  .



CAP. LII.

De decimatione. Si cui Deus decem dederit in anno, decimam Deo det. Et si quis decimam suam abscondit, nouem soluat. Et si quis decimationem episcopo separatam furatus fuerit, diiudicetur ut fur, ac huiusmodi compositio tota pertineat ad episcopum.



CAP. LIII.

De calumniatoribus aule. Si quis uersutus alicui comitum, uel alteri persone fideli dixerit. Audiui regem ad perditionem tui loqui, et  hic inuentus fuerit, pereat.



CAP. LIu.

De his, qui mendacia inter duos aule familiares astruunt. Si quis inter duos comites mendacia protulerit, tacereque eos deprecatus fuerit, ut astutia diaboli ab inuicem eos separaret, soluat duas compositiones fallacis lingue pro reatu mendacii. Si uni soli adulatus fuerit, priuetur lingua.



CAP. Lu.

De furto Uduornicorum, id est, libertinorum. Si quis illorum, cui uulgo Uduornic uocantur, furtum commiserit, lege liberorum diiudicetur. Testimonium autem eius inter ipsos non recipiatur [al., recipiant]  .





SANCTI STEPHANI PRIuILEGIUM PROTOABBATIAE S. MARTINI PANNONIAE CONCESSUM 


 In nomine Domini Dei summi. STEPHANUS, superna [al., diuina] prouidente clementia, Hungarorum rex.

Credimus et uere scimus, si locis diuino cultui mancipatis, potestates atque honores adaugmentauerimus, id non solum laude humana predicandum, uerum diuina mercede remunerandum. Quocirca omnium sancte Ecclesie Dei fidelium, nostrorumque, presentium ac futurorum solers comperiat intentio quod nos interuentu, consilio et consensu  domini Anastasii abbatis de [al., de omittitur] monasterio S. Martini, in monte supra Pannoniam sito, a genitore nostro incepto, quod nos per Dei subsidium, ob anime nostre remedium, pro stabilitate regni nostri ad fidem perduximus, talem concessimus libertatem qualem detinet monasterium S. Benedicti in monte Cassino, quia propter orationes sanctas fratrum eiusdem monasterii, conciliante domino Anastasio prescripto abbate et iugiter adiuuante, confortati et laureati sumus; singulare  namque suffragium, quod per merita B. Martini in pueritia mea expertus sum, memorie posterorum tradere curaui.

Ingruente namque bellorum tempestate, quia [al., qua] inter Theutonicos et Hungaros seditio maxima excreuerat, precipueque cum ciuilis belli ruina urgeret, uolente comitatu quodam Symigiensi [al., nomine Simigensi] paterna me sede repellere, quid fluctuanti animo consilii darem, quaque me uerterem tanta tactus uerecundia, astantibus ducibus, uidelicet Pagzano [al., Poznano], Contio [al., Cincio], Orzio [al., Orthio], donno quoque dominico [al., dominoque meo] archiepiscopo, uotum uoui S. Martino quod, si de hostibus interioribus, et [al., aut] exterioribus eius meritis uictor  existerem, supranominati comitatus decimationem de omnibus negotiis, prediis, terris, uineis, segetibus, uectigalibus uinoque hospitum, quod in prediis eorum cresceret, ne parochiano episcopo pertinere uideretur, sed magis abbati eiusdem monasterii, sub testimonio prefatorum ducum multorumque comitum, absque ulla mora subiugarem. Dumque post cogitatum uictoria potirer, quod animo reuolueram operis efficacia complere studui. Necdum  enim [al, etiam] episcopatibus et abbatie preter ipsum locum in regno Ungarico fuerant [al., site erant]. Quod si, uos fideles, licuit mihi, quo uolui loco, episcopatus et abbatias statuere, an non licuit cuipiam loco, quod uolui, ut facerem?

Et ne adhuc ecclesia S. Michelis uacua esse uideretur, uel episcopus parochianus iniurias, querimoniasque in collectione decimationis pateretur, ei curtem, que uocatur Cortou [al., Corten], cum omnibus eidem [al., cum hominibus eodem] pertinentibus tradidi. Quod si ipse contra mea statuta quid inique agere, uel acquirere uoluerit, ante Deum iudicem uiuorum et mortuorum in die iudicii se contendere mecum sciat. Adhuc autem subiungens dico; sit autem id ipsum monasterium ab omni inquietudine  semotum, habeantque monachi post transitum sui cuiusque abbatis alium abbatem securiter eligendi auctoritatem, a quocunque uelint episcopo consecrandi eum, sitque illis licitum ordines recipere in quouis loco, et a quocunque, etc. Signum domini Stephani inclyti regis. Dominicus archiepiscopus uicecancellarius fecit anno Dominice Incarnationis 1001, indictione Xu Anno Stephani primi regis secundo  .






ANNO MXLuIII
ANDREAE HUNGARIAE REGIS CONSTITUTIONES ECCLESIASTICAE


 I. Ut quicunque Ungarus, seu peregrinus in Ungaria deposito Scythico gentili et ethnico ritu, ad ueram Iesu Christi fidem illico non rediret, ac sacram legem a diuo rege Stephano traditam non reciperet, capite et bonis multaretur. Ciuitates, oppida, uille, templa demolita dirutaque reficerentur.

II. Pontifices, et collegia sacerdotum pristino more obseruarentur, et illis parerent.

III. Ritus omnes Christiani reuocarentur.

Iu. Profanas et Scythicas ceremonias falsosque deos abrogarent, et simulacra demolirentur.

 u. Si quis Deo, sanctisque eius, et sacerdotibus malediceret, aut in eos mali quid patraret, Dei primum, tum uindictam suam incursurum se sciret.

uI. Quicunque sacris addictum, aut etiam profanum hominem occidisset, peccatum more ueteri expiaret, omnes demum a cedibus, latrociniis, ac ceteris iniuriis, et ui abstinerent.

uII. Qui uero constitutionem hanc contemneret, et ei animo reluctaretur, capitis et omnium rerum reus esset, edixit.






ANNO MXXXIX
BRACILAI DUCIS BOHEMIAE LEGES Pro morum reformatione ad tumulum S. Adalberti late 


 »Extendite, fratres, simul uestras ad Deum dextras, et ad meos attendite sermones, quos uolo ut uestre fidei sacramento confirmetis, hoc meum maximum et primum sit decretum, ut uestra connubia, que hactenus habuistis ut lupanaria, amodo iuxta canonum scita sint legitima, sint priuata, sint insolubilia, ut una uir coniuge, coniux uno uiro contenti uiuant. Si autem coniux uirum, aut uir coniugem spreuerit, et rixa inter eos usque ad dissidium efferbuerit, qui ex his in priorem copulam redire noluerit, nolo ut, secundum nostre terre ritum, in seruitudinem redigatur, sed per huius decreti angariam redigatur in Ungariam, qualiscunque sit persona, nec liceat ut pretio se redimat, aut in  hanc terram redeat, ne contagio unius ouicule totum serpat per ouile.« Seuerus episcopus dixit: »Quicunque aliter fecerit, anathema sit. Eadem sententia sint plectende uirgines, et uidue, et adultere, que nomen bonum amisisse, ac per scortum concepisse noscuntur.« Tunc dux subiungens ait: »Si uero mulier proclamauerit pari uice non amari, sed inclementer a uiro affligi, detur inter eos iudicium Dei, et qui inuentus fuerit reus, penas soluat. Similiter de his qui homicidiis infamantur, archipresbyter comiti illius ciuitatis nomina eorum ascribat, et comes eos conueniat, et si sunt rebelles, in carcerem redigat, donec aut penitentiam dignam agant, aut si negant, ignito ferro, siue adiurata  aqua examinentur. Fratricidas autem et parricidas, siue sacerdotum interfectores et huiusmodi capitalium criminum reos archipresbyter assignet comiti, uel duci, qui per manum et uentrem ferratos, de regno eiiciat, ut instar Cain iugi et profugi circumeant terram. Tabernam quoque, que est radix omnium malorum, et parari et paratam comparari prohibemus. Et qui fuerit huius decreti uiolator tabernarius, in foro ad palum suspensus, et usque ad preconis fastidium cesus, depiletur; res tamen eius non infiscentur, sed potus tantum in terram proiiciatur, ne quis eo polluatur; potatores autem deprehensi non prius de carcere exeant, quam in fiscum ducis unusquisque tercentos nummos componat. Fora uero Dominicis diebus fieri  interdicimus, que imo maxime in his celebrant regionibus, ut ceteris diebus suis uacent operibus. Si quis autem Dominicis diebus uel festis publice ad ecclesiam feriari indictis, in seruili opere inuentus fuerit, ipsum opus, et quod in opere inuentum fuerit, archipresbyter tollat, et tercentos nummos in fiscum ducis componat. Et qui in agris, uel siluis sepeliunt mortuos, ab huiusmodi archipresbyter bouem tollat, et tercentos nummos in fiscum ducis soluant; mortuum tamen in polyandrio fidelium condemnat denuo. Hec sunt que Deus odit, hec sunt que S. Adalbertus pertesus, non suas deseruit oues, et ad exteras maluit ire docturus gentes.« Seuerus episcopus dixit: »Ista ducis deliberatio iusta sit anathemate firma.«



APPENDIX AD SAECULUM IX




ANNO DOMINI DCCCLX
ANGILBERTUS PUSTERLA ARCHIEPISCOPUS MEDIOLANENSIS





NOTITIA HISTORICA IN ANGILBERTUM


Angilbertus Pusterla Angilberto, huius nominis primo, successit an. 827. Hic ille Angilbertus est quem tante dignitatis corrupit felicitas, cum aliqnandiu moderatione antea usus prudenter Mediolanensem administrasset Ecclesiam. Suffultus enim, ut quidam narrant, Magni Caroli priuilegiis et gratiis, charusque Ludouico Pio imperatori Lotharioque eiusdem filio, a Romana Ecclesia ita defecit, ut per inauditam superbiam cum Romano pontifice de potestate deque dignitate decertare non uerecundaretur. Pessimum exemplum ita ad successores pertransiit, ut per ducentos ipsos annos ea contumacia illos abduxerit infeceritque. Ceterum hic Angilbertus confirmationem omnium priuilegiorum, a Carolo olim Magno sue Ecclesie concessorum a Ludouico Pio obtinuit; exstatque eiusdem epistola ad eumdem imperatorem de rerum ecclesiasticarum statu, quem illius iussu, adiuncto sibi Andrea patriarcha Aquileiensi collega, recognouerat. S. Caloceri reliquias transtulit. Plura donaria Ambrosiane basilice eiusque monachis dilargitus est, quibus Gaudentium abbatem prefecerat, quos ideo pluribus aliis immunitatibus atque fauoribus firmauit, ut in ipsius diplomate uidere est, cui momentum addidit Lotharii imperatoris auctoritas. Illud nos ex authentico exemplari eruimus sacre Romane Rote oblatum, cum inter Ambrosianum clerum monachosque grauis lis de iurisdictione exestuasset.





RESCRIPTUM Consultationis seu exhortationis episcoporum ad dominum Hludouuicum imperatorem


 Domino gloriosissimo regi HLUDOUuICO pax et uita et uictoria ministretur a Deo Patre et Domino nostro Iesu Christo.

Nos quidem in Dei nomine ANGILBERTUS archiepiscopus et ANDREAS patriarcha una cum IOSEPH archicapellano, cum ad hanc synodum in urbe regia Ticino  congregatam uenissemus, replicauimus eis piam uestram exhortationem, qua uiua uoce ad nos usi fuistis, flagrantes Spiritus sancti munere, et ultra quam huius etatis teneritudo capere potuisse uideretur, totius modestie et grauitatis atque sapore sapientie conditam protulimus, etiam et coram eis  relegi fecimus commonitorium a uestra nobis magnificentia traditum. Quibus auditis, omnes unanimiter pro uestra indole omnipotenti Deo dignissime gratias egerunt quia populo suo tam piissimum tamque sanctissimum principem dedit, qui cuncta ordinabiliter disponere cupit.

CAP. I. Et quoniam religiosa sollicitudo uestra primum de conuersatione episcoporum, presbyterorum et ceterorum clericorum querere studuit, nos quoque, quo regulariter melius fieri potuit, eumdem ordinem seruamus. Episcopum quidem ita conuersari debere pronuntiamus ut eius uita recte uiuendi sit norma. Presbyteros uero et clericos ita uiuere oportet ut subdite plebi exemplo sue conuersationi proficiant. Et quidam cepiscoporum nostrorum,  qui bone conuersationis sibi conscii sunt, palam fateri recusabant, ne sui ipsorum laudatores uiderentur. Qui uero negligentiam suam recognoscunt, more humani ingenii se ipsos accusare uerebantur. Iuxta commonitionem tamen uestram diligentius perscrutantes, quosdam quales desideratis, qualesque populi Dei pastores et rectores esse decet, inuenimus. Quorumdam uero negligentiam uel erga clericorum suorum custodiam uel erga plebium sollicitudinem reperimus; quibus ut aliquantulum emendandi spatium tribuatis, humiliter petimus. Qui si cito delicta non correxerint, seueriori sententie subiacebunt.

CAP. II. Ceterum si quilibet laicorum uel clericorum contra episcopum uel alicuius ordinis clericum  aliquid queritur, nouerint nos paratos et legitimam prebere audientiam, et si quid perperam gessisse probati fuerint, debita animaduersione puniri.

CAP. III. Doctrina uero et predicatio in populum, partim episcoporum et reliquorum sacerdotum, partim uero populi negligentia, non sicut necessarium est procuratur. Et sacerdotum quidem incuria nullatenus est excusanda. Quidam uero laici et maxime potentes ac nobiles, quos studiosius ad predicationem uenire oportebat, iuxta domos suas basilicas habent; in quibus diuinum audientes officium, ad maiores ecclesias rarius uenire consueuerunt  . Et dum soli afflicti et pauperes ueniunt, quid aliud quam ut mala patienter ferant illis predicandum  est? Si autem diuites, qui pauperibus iniuriam facere soliti sunt, uenire non renuerint, admoneri utique possent ut eleemosynis peccata sua redimerent et a fluxu rerum temporalium se abstinerent. Admonendi sunt igitur potentes ut ad maiores ecclesias, ubi predicationem audire possint, conueniant, et quantum dono omnipotentis Dei diuitiis et honoribus ceteros antecedunt, tanto ad audiendum precepta conditoris sui alacrius festinent.

CAP. Iu. Quidam autem comites et uassi dominici presbyteros et clericos nostros ceteros, quod nec episcopis facere licet, absque nostra licentia recipiunt. Insuper etiam ubicunque ordinatos, et quosdam de quibus dubium est utrum consecrati sunt,  in parochiis nostris absque nostra examinatione missas celebrare faciunt. Quod ne ulterius fiat, omnimodis est inhibendum. Quare in ordinandis plebium rationibus ciuium instituta [presbyteris canonum inst.] seruentur, et pestifere ambitionis uitium radicitus exstirpetur, et neque ob quorumdam propinquitatem, neque pro alicuius familiaritatis gratia, neque, quod maxime detestandum, propter pecuniarum acceptionem, indignus quilibet ordinetur. Et primum quidem ipsius loci presbyteri uel ceteri clerici idoneum sibi rectorem eligant. Deinde populi qui ad eamdem plebem aspicit sequatur assensus. Si autem in ipsa plebe talis inueniri non potuerit qui illud opus competenter peragere possit, tunc episcopus de suis, quem idoneum iudicauerit,  inibi constituat.

CAP. u. Sane remouenda quorumdam laicorum procacitas, qui hoc solo obtentu quod ad electionis consortium admittuntur, archipresbyteris suis dominari presumunt, et quos tanquam patres uenerari debuerant, uelut subditos contemnunt. Hi igitur intra proprii iuris terminos sunt redigendi. Et si extraordinariam dominationem in Ecclesiis exercere presumpserint, regia sunt disciplina cercendi. Ipsi uero qui ad gubernandas plebes legitime prouecti sunt, nullatenus a suis episcopis repellantur, nisi aut in alicuius criminis reatum inciderint aut easdem plebes male tractauerint.

CAP. uI. Tollenda est enim praua omnino consuetudo que in quibusdam locis oriri cepit, quia nonnulli  archipresbyteri uel aliorum titulorum custodes, fruges uel alios ecclesiarum reditus ad proprias domos abducunt. Quidam uero aliorum possessiones conducunt, ut in eis que ab ecclesiis suis male subtraxerunt recondant. Nonnulli autem laicorum in tantum eorum nequitie se complices faciunt, ut que huiusmodi transgressores ab ecclesia subripuerunt, ipsi in suis domibus abscondant. Tales ergo primum a suis episcopis corripiantur. Quod si se citius corrigere noluerint, tanquam qui ecclesiasticas res sacrilega temeritate tractauerunt, synodali sententia feriantur. Laicos uero qui post hanc denuntiationem socios se huius expilationis prebuerint, tanquam furti reos, iudiciaria coarctabit auctoritas.

 CAP. uII. De restauratione ecclesiarum illud capitulum sufficit quod genitor uester in capitulare suo constituit. Sed ut seruetur, uestra indiget admonitione.

CAP. uIII. Similiter et de xenodochiis, sicut in eodem capitulari continetur, obseruandum est.

CAP. IX. De monasteriis autem uirorum seu feminarum, que secundum regulam sancti Benedicti uel secundum canonicam auctoritatem disposita esse debent, quia inspiratio omnipotentis Dei, ut credimus, cor uestri moderaminis incitauit, ipsi gratias referimus. Nam quod iam maxima ex parte ordinem suum amiserint, omnibus est manifestum. Que ut ad pristinum statum reducantur, in domini ac genitoris  uestri ac uestra gloriosa dispositione consistit.

CAP. X. Ea quidem monasteria que adhuc statum suum retinent, unumquemque episcoporum in cuius parochia constituta sunt prouidere oportet utrum ordinem suum teneant. Quod si aliter inuenerit, una cum rectore monasterii corrigere debebit. Quod si rectoris monasterii principaliter culpa fuerit, et se suosque subditos ad episcopi sui admonitionem corrigere dissimulauerit, synodica debet auctoritate percelli.

CAP. XI. Quidam autem episcopi et rectores monasteriorum res ecclesiarum suarum subtractas et aliis personis largitas esse queruntur, et ideo ecclesiasticas utilitates nequaquam se implere posse dicunt:  que ut restituantur, uestram regiam maiestatem imploramus. Quia si hi qui eas pro animarum suarum remedio ecclesiis contulerunt, premium merentur, sine dubio damnatione digni sunt qui eas subtrahere moliuntur.

CAP. XII. In sacris canonibus prefixum est ut decime iuxta episcopi dispositionem distribuantur. Quidam autem laici, qui uel in propriis uel in beneficiis suas habent basilicas, contempta episcopi dispositione, non ad ecclesias ubi baptismum et predicationem, manus impositionem, et alia Christi sacramenta percipiunt, decimas suas dant, sed uel propriis basilicis uel suis clericis pro suo libitu tribuunt. Quod omnimodis diuine legi et sacris canonibus constat esse contrarium. Unde uestram potestatem  ut eos corrigatis expetimus.

CAP. XIII. Sacra docet auctoritas ut publice peccantes publice penitentie subiiciantur. Inueniuntur autem quidam qui incesta matrimonia contraxerunt et uel proximis suis uel Deo sacris mulieribus copulati sunt. Quidam etiam publice possunt penitentie subiugari. Petimus ut comitum uestrorum auxilio fulciantur.

 CAP. XIu. Quosdam ministros comitum propter frequentia placita pauperiorem populum nimis affligere comperimus. Unde maiestatem uestram obsecramus ut capitulare aui uestri de hac re obseruari precipiatis.

CAP. Xu. De comitibus uero, de quorum uita et actibus a nobis querere uoluit sublimitas uestra, quosdam tales esse scimus quales Dei ministros et uestre reipublice prouisores esse decet. Nonnulli autem, ut se suosque ministros corrigant, uestra admonitione indigent. Quibus tamen ut aliquantulum emendandi spatium tribuatis, exposcimus. Qui si se citius corrigere noluerint, regia sunt auctoritate reprimendi.

CAP. XuI. Statuimus etiam ne episcopi, quando  pro confirmando populum parochias circumeunt, archipresbyteros suos grauent, et huiusmodi dispensa contenti sint, panes centum, friskingas quatuor, uini sextaria quinquaginta, pullos septem, oua quinquaginta, agnum unum, porcellum unum, annonam ad caballos modios sex, fenum corr. tres [forte, feni corbes tres]; mel, oleum, cera, quod sufficit.

CAP. XuII. Petimus etiam ut emunitates progenitorum uestrorum ita conseruari precipiatis, sicut a glorioso genitore uestro in suo capitulare constitutum est.

CAP. XuIII. Per singulas parochias eas festiuitates populus obseruare studeat quas proprius episcopus uenerari predicauerit, ita ut neque illas negligant quas sacerdotes monuerint, neque inani superstitione  eas celebrare presumant que nequaquam sunt obseruande.

CAP. XIX. Si uero aliqui inuenti fuerint qui sacerdotibus obtemperare noluerint, per ministros reipublice distringantur, et satisfactionem penitentie quam presbyteri imposuerint subire cogantur.





ANGILBERTI PRIuILEGIUM Pro Ambrosiana basilica


 In nomine Domini, ANGELBERTUS, beate Mediolanensis Ecclesie humilis archiepiscopus.

Cumque, Domino iuuante, gererem sollicitudinem de mee parochie monasteriis, et ea ad tramitem sancte conuersationis corrigendo atque construendo, prout ualui, perduxissem, uerti me ad monasterium beatissimi Ambrosii, ubi eius corpus quiescit, quatenus, necessitate cogente, ibidem abbatem ordinare debuissem. Cumque pro hoc diutius, quem abbatem illius constituere debuissem , pro hoc diutius cepissem  cogitare, cum meis sacerdotibus diuinam clementiam postulando: tunc Domino fauente, consulentibus etiam sacerdotibus nostris, abstuli Gaudentium abbatem monasterii Sancti uincentii  et in prefato monasterio Sancti Ambrosii abbatem constitui. Nunc autem, ut ipsi monachi ualeant Deo deseruire, et ei iugiter laudum gratias referre, exclusi ab indigentia, tam ob stabilitatem regum nostrorum, inuictissimorum imperatorum, Ludouici et Lotharii, quam ob pacem immaculate matris Ecclesie, per hoc preceptum confirmo ecclesiam et altare quod  inibi nouiter mirifice edificaui ob nimium amorem confessoris Christi Ambrosii, in tutela et omni custodia suprataxati Gaudentii abbatis, et in eius ditione perenniter suisque successoribus permaneat sine fine, et itaque omnes possessiones atque res ipsius monasterii, diuersis in locis constitutas, quarum uocabula hec sunt, Oleoductus, Campelione, Ceresiole Gratem, Lucum, Sinterani, Casteniade, et Catenadam, seu omnes res quas nunc possidere uidentur, uel abhinc, Domino largiente, eidem uenerabili Ecclesie Deum timentium liberalitate quoquoue modo fuerint addite, excepta curte Dubbini, quam nos iuxta commutationem commutare uolumus. Placuit nobis ob Dei et beati Ambrosii amorem per consensum sacerdotum nostrorum constituere per  hanc nostram institutionem, ut neque nos, neque alios successorum nostrorum iam predicto abbati Gaudentio, aut successoribus eius, de supradictis rebus ullam contra rationem ingerat molestiam, uel in rebus diminutionem, eo uidelicet modo ut sub nostra nostrorumque succedentium consistentes ordinatione, atque dispositione Patrum, nobisque etiam prout decet parendo liceat eisdem perfrui, et quietam sub sancta degentes regula ducere uitam. Statuentes etiam per hoc nostre auctoritatis munimen,  ut cuiuscunque ordinis homo, tactus superno amore, inibi suis cum rebus uoluerit sacre norme sua submittere colla, ex nostra amplissima largitate sine ullo obstaculo habeat facultatem. uerum etiam et hoc concedimus ut quocunque tempore abbas ipsius monasterii de hoc seculo migrauerit, de ipsis sibimet eligant pastorem, si talis inibi persona reperta fuerit, qui iuxta regulam eosdem, et uita fultus regulariter quiuerit regere, ex nostra tranquillissima concessione habeant facultatem. Et ut hoc preceptum mee concessionis inconuulsum et inuiolatum perpetuo permaneat, Ambrosium notarium sancte nostre Mediolanensis Ecclesie scribere iussimus, et propria manu subter confirmauimus, anno domnorum nostrorum, confirmantium hoc, Ludouici et  Hlotarii imperatorum decimo octauo, et decimo sexto Kal. Martii, indict. decima tertia  .

Angelbertus, indignus archiepiscopus in hoc precepto subscripsi.

Adoaldus Penio.

Deusdedit.

Ermaldus.

Et alii quamplures, sacerdotes, et diaconi, subdiaconi, notarii subscripserunt.




ANNO DOMINI DCCCLXXuII
ANDREAS BERGOMAS PRESBYTER





ANDREAE CHRONICON






ADMONITIO

 Liber ex codice seculi IX a uiro quodam docto, qui se Hermannum Philomuson uocari uoluit, in Menkenii SS. t. I, 89 sqq. editus, atque a Muratorio  in Antiqq., t. I, repetitus, iam ope codicis uadiani in bibliotheca ciuitatis Sangallensis, numero AC 23 signati  membranacei in-4o sec. IX, quem in  usum nostrum u. cl. atque reuerendissimus Carolus Greith summa cum diligentia uertit, prima uice canus integerque prodit; sanus qualem auctor edere poterat, sermone Langobardis per totam Italiam proprio usus imo fere abusus; integer, quantum ex codice unico coniicere licet, cum media in pagina stylus scribendi finem dederit. Opus tribus partibus litterarum forma et atramento diuersis constare, diuersis igitur temporibus exaratum esse cl. Greith monuit; prior pars in obitu Bernardi regis desinit, secunda usque ad annum 876 pertingit, tertia paucis lineis constat. Auctor non solum nomen suum et ordinem, sed et euum ipse prodidit, dum se funeri  Ludouici II imperatoris adfuisse et corpus eius feretro impositum inde a fluuio Olio usque ad Adduam, igitur per fines dieceseos Bergomensis, comitatum fuisse scribit. Unde recte eum Bergomatem dixeris  , et ab Andrea uel Agnello Rauennate diuersum. Primum operis caput ad uerbum fere ex Pauli historia Langobardorum fluxit; que proxime sequuntur auctor in quantum per seriem litterarum seu per antiquos homines potuit ueraciter scire  addidit, eaque ad genuinos seculi octaui nonique fontes trutinanda patet; ultima que ipse expertus calamo commisit, magnam sibi fidem rite conciliant.



ANDREAE BERGOMATIS CHRONICON.


 1. [1 1Kb] Narsis patritius Romanorum bella sustinuit [2 1Kb] , et eos semper defendit. Inuidia Romani contra eum pertulit, ad Iustinianum  imperatorem acusauerunt; qui et ipse augustus et Sophia, uxor eius, mandans ei, quia eunuchus erat, ut ad se ueniret et lana in genitio per pensione diuidere. Narsis uero patritius sic ei mandans, non tantum [3 1Kb] se lana diuidere, sed etiam talem telam orditurum, quale ipsa dum uiueret deponere non possit. Legatos Narsis ad Langobardos mittens et pomorum genera uel reliqua dignitate transmittens, ut animos eorum amabilis facerent, quatenus in Italia uenirent et plena eas absque pugna perciperent. Langobardi mox ut audiunt, gauisi sunt gaudio. Pannonia uero amicis suis Auarorum gens comendauerunt; quam [4 1Kb] possessam  habebant per annos 42, cum uxoribus et natis et omnia que habebant exientes de Panonia mense Aprile, per indictione prima, alia die post pasca Domini qui fuit Kalendis Aprilis, cum iam Domini incarnatione anni quingenti sexaginta octo essent euoluti. Igitur Langobardi introiereunt Italia per Foroiulanorum terminum. Alboin nepoti sui Gisolfi Foroiuli concessit et reliquos nobiles Langobardos. His diebus Langobardi Italia inuaserunt, uincentiam ueronamque et reliquas uenetiarum ciuitates cepit, et per tres annos Ticino possedit  . Interim Alboin inuasit omnia usque ad Tuscia preter Romam et Rauennam. Ticinensis uero per tres annos se continentes, per obsides quas dederunt  , iam uidentes suorum fortia circa se subiugata, Langubardi se tradiderunt.  Pauca uero de multa dicam. Rex Alboin postquam in Italia tres annos et sex menses regnauit, insidie sue coniuge interemptus est. Langobardi ex communi consilio Cleb nobilissimum in urbe Ticinensium  sibi regem constituerunt; regnauit anno uno mensibus sex; a puero de suo obsequio gladio iugulatus est. Post cuius mortem Langobardi per annos decem regem non habuerunt, sed sub [5 1Kb] potestatem ducibus fuerunt. Post autem annos decem elegerunt Autari, Clefoni filius. Autari uero duxit uxorem Teudelinda nomine, filia Garibaldi Baioariorum rex sancta et nobilissima; ipsa edificauit ecclesia sancti Iohanni sita Moditia. Rex Autari apud Ticinum, uenenum ut tradunt accepto, moritur, postquam sex regnauerat annos. Langobardi ex communi consilio sue regine Teudelinde licentiam tribuerunt, quali ipsa suo sociare uoluisset coniugio, tali et illi regem constituissent. Quid multa? Accepit Agilulf ducem Taurinensium; et regnauit annos uiginti quinque,  et mortuus est. Et regnauit pro eo filio suo Adalouald annos decem, de regno eiectus est. Eius regnum successit Arioald, et regnauit annos duodecim, et mortuus est. Regnauit pro eo Rothari, qui edictum Langubardorum conposuit; reliqua eius dignitatem et fortia, et bella quas gessit, nonne hec scripta sunt in coronica Langubardorum ut supra. Regnauit Rothari annos sexdecim, et mortuus est; Rodoaldi filio suo regnum reliquid. Rodoald uero dum uxore cuiusdam stuprasset, ab eodem interfectus est, postquam quinque regnauerat annis septemque diebus. Huic successit in regno Aripert; regnauit annis nouem, et mortuus est. Reliquid regnum duobus filii sui, Pertarit et Gudiperti. Inter ipsis fratres malis hominibus [6 1Kb] discordia facientes in  tantum, ut alterium regnum inuaderent. Grimoald Beneuentanorum suorum ducem per fraudulenter missum eorum mandatum ueniens, Gudiperto gladio interemit, expleto anno post mortem patris et sex  mensibus. Pertarit fuga aripuit, Grimoald regnum accepit. Multa quidem eius historiole continent, sed pauca in hac adbreuiationem conscribam. Hic in edicto Langubardorum nouem [7 1Kb] conposuit capitula; regnauit annos nouem, et mortuus est. Reliquid regnum Garibaldi, filio suo. Pertarit uero, unde iam diximus, qui fuga lapsus erat, egressus de Galia nauem ascendit, ad Britaniam insolam ad regnum Saxonum transmeare; et dum pelago nauigasset, diuinus nuncius eidem ad ripam clamans, et dixit: Reuertere, Pertarit, in terra tua, quia tertia die est hodie, quod Grimoald defunctus est. Quid plura? Reuersus est, et gratanter a Langubardis susceptus, et ad regna gubernacula eum constituerunt mense tertio post mortem Grimoaldi. Regnauit Pertarit  annos decem et septem, et mortuus est. Cuniperti, suum filium, regnum reliquid. Multa quidem eius istoriole scripta inuenimus. Contra Halahis tirrannum fatigatione sustentus; sed Cunipert triumphum uictorie cum exultatione Dei, Italia regnauit post mortem patris annos duodecim. In campo Coronate, ubi bellum contra Alahis gessit, in honore beati Georgii martyris monasterium construxit. Reliquid regnum Liutperti filio suo. Surrexit contra eum Aripert, et uiuum comprehendit, et non post multos dies in balneo uita priuauit. Regnauit Aripert annos 12, in flumen Ticinum ab aquis negatus est. Ansprand eius regnum aripuit; regnauit menses tres. Reliquid regnum Liutprandi, filio suo. Fuit autem Liutprand multe sapientie, clemens, pudicus, orator,  peruigil, elemosinis largus: legem quidem Langubardorum ampliauit, et [8 1Kb] in edicti corpore conscribere iussit. Regnauit annis triginta et uno septemque mensibus, et mortuus est.

2. Hec autem superscripta summationem cui incredibile apparet, relegat [9 1Kb] tota historia Langubardorum  ; omnia hec ibi ueraciter inuenit, in quantum hic scripta sunt; et plures multa illuc inuenitur de nobilitatem eorum uel uictorie, et de bella quas gesserunt. Hanc autem adbreuiationem superscripta, in quantum potui, exerpsi [10 1Kb] ego Andreas, licet indignus, presbyter de historie Langubardorum; et quorum hic super continent eorum historie minime ad nostram peruenit notitiam, sed in quantum per seriem litterarum seu per antiquos  homines potui ueraciter scire, hic scriuere delectatus sum.

3. Defuncto itaque Liutprand, Ratchis electus a Langubardis rex eleuatus est; regnauit annos quinque, et posuit in edicto capituli octo. Hoc quoque defuncto, Aistolfi, germano suo, regnum reliquid.  Eorumque factis retinere non possumus; sed quantum audiuimus, audaces uterque fuerunt, et suorum tempore Langubardi a nulla gens terruerunt. Regnauit annos octo, et posuit in edicto capitula tredecim, et mortuus est. Desiderii regnum reliquid. Qui cum regnasset annos tres, suus filius, Adelchis nomine, ex consensu Langubardorum sub se regem constituit; sub quorum tempore in aliquantum pax fuit. Quidam et etiam filiam suam, Berterad nomine, Karoli, Pipini filius, Francorum rex, coniugio sociauit; alia uero filia, Liupergam nomine, sociauit Taxiloni Baioariorum rex; et pax firmissima ex utraque partis firmauerunt, sed minime conseruauerunt. Causa autem discordie ista fuit. Habebat Carolus suus germanus maior se Karlemannus nomine, ferebundus  et pessimus; contra Carolum iracundus surrexit, eum iurare fecit, ut ipsam Berterad ultra non haberet coniuge. Quid multa? Remisit eam Ticino, unde dudum eam duxerat. Mater uero eorum hec separatio audiens, Carlemanni filii sui blasphemiam intulit, oculorum cecitate perculsus est, cum periculo uita finiuit.

4. His temporibus  ecclesie Romane Leo  papa regebat, et oppressiones a Langubardis multa patiebat; ex sede propria exiens Francia, repedauit cum multis sapientissimis ars litterarum, maxime cantores. Francorum gens hec audiens, magno gauisi sunt gaudio. Karolus  cum suis obuiam eius aduentum pedibus uenerunt, ei obtimum consedere locum fecerunt ciuitatem que dicitur  Metis [11 1Kb] . Qui ibidem per annos tres resedentes, tanta quidem dignitatem cantores ibi fecerunt, ut per totam Franciam Italiamque pene multe ciuitates ornamentum ecclesie usque hodie consonant. Papa uero probata gens Francorum astuti et nobiles, consilium eorum dedit, ut super Langubardos uenirent, Italiam possiderent; ipse uero ad suam sede Romane ecclesie remeauit.

5. Karulus siquidem uero, adnitentibus suis, oblitus est tantorum benignitatis, quod ei Desiderius rex tribuit. Congregata multorum Francorum exercitum, ex iussu apostolici sacramenta irrita facta sunt; Italia contra Langobardos ueniens, diuino iudicio terror in Langubardus inruit, absque graue pugna Italiam inuasit, anno Desiderii 18, et Adelchis  15, indictione 12, cum iam 205 anni essent euoluti, postquam Langubardi Italie ingressi sunt. Desiderio uero eodem tempore mortuus est. Adelchis, eius filius, nauium preparans, ultra mare egressus est . Tantaque tribulatio fuit in Italia; alii gladio interempti, alii fame perculsi aliis bestiis  occisi, ut uix pauci remanerent in uicos uel in ciuitates.

6. Foroiulianorum dux tunc temporis  Rotcausus preerat, et in uincentia Gaidus; qui auditu Francorum deuastatione et eius aduentum quod in Foroiuli properarent, congregatisque ut poterant, obuiam eorum ad ponte qui dicitur Liquentia exierunt, et ibidem magna strages de Francis fecerunt. Karolus uero hec audiens, mandans eorum fidelitatis fidem suscepturos et honoraturos, Rotcausus et Gaidus ducibus cum nobilis Foroiulianorum consilio inito, ut uiriliter se contendissent. Erat quidem ex ipsis, cui iam munera Caroli excecauerat cor, tale dedit consilio: Quid faciemus? Quomodo eorum resistere possumus? Capud non habemus. Regem confortationis  nostre iam deuictus est. Eamus eorum fidelitate; bene nobis erit. Quid dicam? Ut obtabat, fecerunt. Et tamen eorum Carolus seruauit honorem.

7. Igitur subiugata et ordinata Italia, ad Romam perrexit ; ibidem palatium construxit; deinde terra pacificata et sacramenta data, Pipinus suus filius regendum Italia concessit; ipse uero Karolus post aliquantum tempus Francia reuersus est, obsides quoque ducentes secum quicquid Italia maiores nati et nobiliores erant. Post non multum tempus ab eodem Carolus meruerunt, et honorati sunt ab ipso, ad suam reuersi sunt patria. Pipinus uero uiuente patre defunctus est . Reliquid  filium, Bernardum nomine, cui Karolus Italia concessit; qui cum esset penurie famis Italia preuccupata, subito ut Bernardo regnum accepit, dignitatem ubertatemque aduenit, et sic fuit dum ipse regnauit. Karolus autem qui cum sex annos in Francia, et postquam in Italia ingressus est 41 annos regnasset, defunctus est in pace senesque etatis et plenus dierum , qui per eum nomen Francorum longe lateque percrebuit, sicut est nunc usque ad hodiernum diem. Reliquid sedem suam in Francia Hludowici, filio suo. Iste incipit uocare imperator ex Francorum genus.

8. Coniux uero eiusdem Hludowici, Hermengarda nomine, inimicitia contra Bernardo, Langubardorum regem, orta est, mandans ei, quasi pacis gratia ad  se uenire. Ille ab ipsis nobiles legatarii sacramenta fidem suscepit, Francia iturus est. Qui mox ut illa potuit, sicut audiuimus, nesciente imperatore, oculi Bernardi euulsit; ab ipso dolore defunctus est , postquam quinque regnauerat annos, duo sub Carolo, tres sub Hludowicus.

9. Erat [12 1Kb] quidem Hludowicus imperator multe sapientie, consilio prudens, misericors et pacis amator; habebat tranquillitas magna ex omniumque parte pacis gratia; diligebat lectores, cantores, et cunctis seruientibus Deo ministrantibus ecclesie. Habuit filios tres, id est Lothario et Hludowicus de  Ermengarda, et Carolus de Iuditta que post morto Ermengardi in coniugio suscepit. Quidam predicto imperator Hludowicus suum filium Lothario sub se sedem imperialis constituit, uiuente patre.

10. Habuit Lotharius filius, Hludowicus nomine, cui auius suus Hludowicus Italiam concessit, Hludowici filii sui Baioaria, Caroli Aquitania. Honor autem maior, id est imperialis, crescebat cottidie Lotharii; cui inimici homines consilium dederunt, quatenus Iudittam, nuuercam suam, genitori suo tollerent et in Italia abducerent; sicuti fecerunt. In ciuitate Dartonensis in custodia miserunt. Quis potest dicere furore, quam pater eius uehementer iratus fuisset? sed totam fortia Lotharius ad se retentam habebat.

 11. Igitur non post multos dies dum se recognoscens Lotharius, quod malum egisset consilium, nubercam suam remittens genitori suo, et ira inflammatus contra illos qui ei tam prauum consilium dederunt, alios occidit, alios in exilio misit. Tunc temporis ecclesie Mediolanensis Angelbertus archiepiscopus regebat. uolebat imperator dicere, quod ille in ipso consilium fuisset, et uenientes nobiles eum in gratia miserunt; sed dum ante imperatore ducerent, ille uero tantum caput inclinauit et uerba salutatoria dixit; ad pedes uero noluit uenire propter reuerentie honorem ecclesiarum. Tunc imperator dixit: Sic contenis te, quasi sanctus Ambrosius sis! Archiepiscopus respondit: Nec ego sanctus Ambrosius, nec tu dominus Deus. Imperator uero subiunxit  ei: Ite ad genitorem meum, cuius odium me fecistis habere; reducite me ad pristinam gratiam! Ille autem hec audiens, perrexit in Franciam. Hludowicus imperator honorifice eum suscepit. Dum ad mensam uterque reficerent, causa exurgens imperator et dixit: Bone archiepiscope, quid debet facere homo de inimicum suum? Ille respondit: Dominus dixit in euangelio: Diligite inimicos uestros, et benefacite his qui uos oderunt . Imperator dixit: Et si hec non fecero? Archiepiscopus respondit: Si non feceris, non habebis uitam eternam, si in ipso odio mortuus fueris. Imperator uero iratus dixit: Si me uindicabo de aduersario meo, non habebo uitam eternam? et statim subiunxit: uide  Angelbertus, quomodo hec uerba defendas! Et constituto posito usque in mane. Mane autem facto, coligit imperator sapientes, prout si subito poterant, conflictum habentes de hac uerba contra archiepiscopus. Archiepiscopus eorum presentia dixit: Scitis, quia sumus omnes fratres in Christo? Illi autem respondentes dixerunt: Scimus quia unum patrem uocamus in celis. Ille autem dixit: Ergo si scitis, quod fratres sumus, siue liber et seruus, siue pater et filius. Apostolus Iohannes dixit: Qui odit fratrem suum, omicida est, et omnis omicida non habet uitam eternam in se manentem . Si ergo  odiosus omicida reputabitur, quomodo uitam eternam possessurus erit? Illi autem conuicti, ad hec uerba consenserunt. Imperator uero manum in terra ponens, ueniam petiuit, et gratiam filii sui reddidit. Imperauit ipse tam solus quam simul cum filio annos 27, et ipso Lothario sub eodem patre annos 21. Indictione tertia  sic fuit sol obscuratus in hoc mundo, et stellas in celo apparebant, 3 Nonas Magias, ora nona, in letanias [13 1Kb] Domini, quasia media ora. Facta est tribulatio magna. Cumque hoc populus intenderent, multi extimabant, quod iam amplius hoc seculum non staret; sed dum hec angustia contemplarent, refulsit sol et quasi tremidus in antea umbraculam fugire cepit. Ipsa uero nocte sequenti prope matutino facta est lux quasi in  die. Hec signa in celo conperta, doctores in suorum monitiones dixerunt: Estote, fratres, parati; quia adimpletum est quod in euangelio Dominus dixit: »Cum hec signa uideritis, scitote, quia prope est dies Domini magnus et manifestus! « Sequenti autem mense Iunio Hludowicus imperator defunctus est, suosque dies finiuit in pace.

12. Post cuius mortem discordia inter ipsis tres germanis surrexit, Hludowicus et Carolus ex una parte, Lotharius ex altera. Cumque nulla parte locum dantes, iungentes se ubi nuncupatur Funtanense, acies hinc et inde ex utraque partis constructe, facta est strages magna, maxime nobiles Aquitanorum . Tantique  ibi uiri fortes per contentiones malas et improuidentia debellati sunt,  quanti potuissent per bonam concordiam et salubre consilium multa milia sternere contradictorum paganorum; unde sic discipata est nobilitas Aquitanorum, que etiam Nortemanni eorum possedant terre, nec est qui eorum fortia resistat. Imperauit Lotharius post mortem patris sui tam solus quam simul cum Hludowicus filio suo annos 15, et mortuus est . Reliquid tres filios, id est iam dicto Hludowico, qui sub eo imperauit in Italia annos sex, Lothario in Francia, Karolus in Prouintia. Sed Carolus non post multos dies defunctus est.  Lotharius ex sede propria exiens, in Italia ueniens pacis gratie uidendum germanum suum, ubi cum ipso locutus est finibus Beneuentana  pago uenosiana; sed dum iret et reuerteret, multa deuastantes pauperorum domibus, blasphemia multa incurrit. Reuertenti autem, in itinere uia egrotare cepit, subito in ciuitate Placentina defunctus est , et ibi corpus eius conditum; suisque hominibus a multis simili modo contigerunt.

13. Pauca quidem sane dum per gestis filiorum regum senem apices conponam, animus meus ad reliquis factis percurrit. Multa fatigatio Langobardi et oppressio a Sclauorum gens sustinuit, usque dum  imperator Foroiulianorum Ebherardo principem constituit. Eo defuncto, Unhroch filio suo principatum suscepit. De Burgundia uero surrexit quidam dictus Hupert nomine, qui aliquanto tempore domno imperatori Hludowici se fidelissimo esse dicebat; postmodum cum Burgundionibus adiunctus, suorum fines rebellare disponebat, oblitus est tantorum beneficiorum que ei imperator tribuit, et sacramenta quas dederat irrita fecit. Domnus Hludouicus hec audiens, Cunrath cum reliquis fidelibus suis dirixit, et eodem Hupert in campo comprehendit et occidit; et multi quidem da eius pars interempti sunt . Igitur antequam hec rebellatio facta fuisset, tanta quidem niuem Italia cecidit, ut per centum dies in planis locis teneret; et fuit gelus  grauissimus, multa semina mortua fuerunt, uite [14 1Kb] pene omnibus in planis locis siccauerunt, et uinum intra uascula glaciauit, ut etiam per foramen spinarum nichil exibat, donec rumperetur ipsa glacia cum fuste ab ante ipsa spina. Hoc fuit tempus domni Hludowici imperatoris anno 10, indictione octaua . His itaque sub breuitate rei ueritas transcurris, aduentum primi ordinis, sicut cepimus, exsequamur. At uero domnus Hludowicus augustus multa quidem oppressionem a Sarracinorum gens in finibus Beneuentanis sustinuit, et eorum semper resistit ; Amelmasser eorum princeps cum multi Sarracini ibi consistentibus occidit ; reliqui in castro qui dicitur Bari se fortiter munierunt, ubi domnus imperator per  quinque annos eos cum Franci et Langobardi et ceteris nacionum suorum fidelium possidens [15 1Kb] , simul etiam cum sua iuge [16 1Kb] Angelberga nomine et multi eorum similiter. Circa hec tempora in uulgarorum gens diuina aspiracio accensa est, quatenus christiani fierent et Christum dominum colerent, quoniam tantus amor caritatis in eorum regem peruenit, ut per se ipse ad ecclesiam beati Petri Roma uenisset, et ibi dona obtulit, et a domno papa Nicholaus catholica fide munitus, diuinitatis scientie instructus, baptizatus et fide sancta confirmatus, recepit doctores ab eodem domno apostolico, suam reuersus est patriam.

14. Igitur dum domnus Hludowicus cum suis Bari  custodirent, nuncii uenerunt de finibus Calabrie dicentes: Domine imperator, uestri esse uolumus, et per uestram defensionem salui fore confidimus. Gens Sarracinorum uenerunt, terra nostra dissipauerunt, ciuitates desolauerunt, ecclesias suffuderunt; tantum ad uos petimus, ut des nos caput confortacionis, qui nos adiuuent et confortent. Sacramenta uobis damus, tributa soluimus. Tunc domnus imperator misericordia motus, non gaudens cupiditatis eorum promissa, sed de illorum dolens malitia, elegit strenuis  et nobilissimis uiris, Hotone de finibus Bergomensis, Oschis et Gariardus episcopis, et confortauit eos domnus imperator et dixit: Ite in pace fideles Christi, angelus Domini bonus comitetur uobiscum, ut et ego uideam uos et labores quam uobis inpono merear! Tunc simul cum ipsis missis perrexerunt, et unde egerunt firmitatis sacramenta receperunt, et adunantes secum magis ac magis fideles populus. Cumque uenerunt in quendam ualle, ubi ipsis Sarracini, fidentes absque ullo timore, annonam metentes, simul cum captiui quas habebant, tunc christiani inruentes super illos, et Sarracini quanti ibi inuenerunt occiderunt, et captiui liberauerunt. Ut hec audiuit eorum principe, Cincimo nomine, de ciuitate Amantea  obuiam eorum exiit, preparatus  uiriliter. Et exinde Franci comperti sunt, et iungentes se hii ex una parte et illi ex altera, facta est strages magna Sarracinorum, qui fuga petiens; christiani uero post eos, interficientes usque ad portam ciuitatis. Oto uero et predicti episcopi et suorum secutores triumphatores reuersi sunt ad domno imperatore. Imperator uero magnum gauisus est gaudium, honorem dignitatis eorum tribuit.

15. Cincimo uero de suis et patrie sue adiutorium colligentes multitudo Sarracini, iter pergentes, Bari secum euntes, multa dispendia adiutorium soldani. Erat eorum nunciatum, quod christiani celebrarent magnum diem festum, sicut erat hoc est natiuitas Domini nostri Iesu Christi, dicentes: Deum suum colunt die illa; neque pugnaturi neque arma  leuaturi sunt. Eamus super illos, comprehendamus eos omnes in simplicitate sua! Hoc consilium domno imperatori nunciatum est. Tunc moniti, ut gallotinnio [17 1Kb] matutinis et summo diluculo episcopis et sacerdotibus missarum sollemnia celebrarent, et populus communionem uel benedictionem acciperent, sicuti et fecerunt. Et exierunt querentes Sarracini, et illis querentes Franci iuncti sunt in loco . . . . Factus est sonitus magnus clangore buccine, innita [18 1Kb] equorum, strepitos populorum. Cumque prope se coniungerent, fideles Christi orauerunt dicentes: Domine Iesu Christe, tu dixisti: Qui manducat carnem meam et bibit sanguinem meum, in me manet et ego in eum ; ergo si  tu nobiscum, quid contra nos? Statim commissum est prelium. Cumque forti intencione pugnantes, arma celestis confortauit christianos; pagani uero terga uertentes fugire ceperunt. Christiani autem post eos cedentes, non cessabant, donec multitudo paganorum interficerent, et stipendia quicquid soldani pergebat tullerint. Soldanus hec audiens, metus magnus tristare cepit. Sequenti mense Februario , quinto expleto anno quod Bari possessas habebat, domnus imperator comprehendit  soldanus, et reliqui Sarracini ibi consistentibus interemit, anno 21, indictione 4. Sarracini uero in suorum terra hec audiens, elegentes se fortissimi uiri, sicut audiuimus uiginti millia hominum, dicentes: Grandis ignominiam de occisorum nostrorum consonant; eamus illuc! Cumque nauigio prepararent, ascenderunt et nauigauerunt, et exierunt in finibus Beneuentana. Tunc dixerunt per suorum audacie elationis: Quid nobis fiducie habere debemus in nauibus nostris? Dissipemus eas, quia Franci aduersum nos nichil possunt; et sic preualuerint aduersum nos, sine ullo metu in regnum nostrum pergere possunt! Et dictis factis, Franci querere ceperunt. Nunciatum id est domno imperatori, qui statim mittens principibus suis Hunroch, Agefrid et Boso,  cum electa manu Francorum et Langobardorum uel ceterorum nationes. Iungentes se in loco ad sanctum Martinum, ad strada scilicet prope Capua ad uulturno, acies hinc et inde, utraque partis forti intentiones pugnantes, Dei adiuuante misericordia Sarracini deuicti et debellati sunt multitudo innumerabiles; quia quod gladius non interemit, in fluuio uulturno negati sunt, reliqui fuga uis [19 1Kb] euaderunt. Sic Dei iudicio complacuit; qui uenerant exaltati, facti sunt humiliati.

16. Ad hec uictoria patrata, domnus imperator in Beneuenti palatio sedebat. Tunc Adelchis principatum Beneuentanorum regebat, cui imperator se et omnia credebat, et dilectione caritatis inter se diliebat [20 1Kb] . Anticus hostis, qui semper contra dilectionem  inimicitiam querit, exsurgentes per malos homines, inter se occulte dicentes: Quid grabati [21 1Kb] sumus sub potestatem Francorum? Taliter Beneuentani per fraudem uno consilio ingerunt, ut rederent [22 1Kb] malum pro bonum; quatenus ubicumque fidelissimi imperatores inuenissent, ibi custodirent, et ad imperatorem non dimisissent redirent. Erant enim Franci separati per castellas uel ciuitates, fidentes absque ullo terrore, credentes fide Beneuentanorum. Fuit autem iste contrarius discessionis dies 35; Idus Augusti  usque ad quintodecimum Kalendas Octobres indictione 5. Sed Deus, qui domno imperatore ad regni gubernacula imperialis ordinauerat, cum ipso erat, sicut legitur: Cor regis  in manu Dei est . Et taliter fideles suos ad eum uenire fecit. Celestis timor autem super Beneuentanos inruit; uIX illorum fuit, ut pacifice potuissent illos dimitterent. Qui letabundi a domno imperatore reuersi sunt. Eodem anno euoluto, multa signa monstrata sunt. uinum quomodo uindemiatum et intra uascula [23 1Kb] misso, statim turbulentus, qui dicitur uersio, fuit. In ipsa pascha Domini per arbores uel folia et reliqua loca parebat quasi terra pluuisset, sequenti autem  4 Nonas  Magi pruina cecidit, multe uites in planis locis seu in uallibus palmites cum uua siccauerunt, similiter et silues [24 1Kb] tenerrimum cum sua folia aride facte sunt. Sequenti autem mense Augusto multarum locustarum aduenit de uicentina partibus in finibus Bresiana [25 1Kb] , deinde in Cremonensis finibus; inde uero perrexerunt in Laudensis partibus, siue etiam in Mediolanensis. Erant enim unates pergentibus, sicut Salamon dixit: Locustas regem non habent, set per turmas ascendunt . Deuastauerunt enim multas granas minutas, id est milio uel panico. Completi anno centesimo ex eo [26 1Kb] Francorum gens Italia ingressi sunt , anno domni Hludouici imperatoris 23, et mens. 4, indictione 6 finita. Ingrediente 7 indictione, hoc est anni [27 1Kb]  incarnationis domini nostri Iesu Christi octogenti septuaginta tres transacti, imperator uero ueniens de finibus Beneuentana post multa uictoria super Sarracini facta.

17. Igitur post annum, hoc est indictione 8 , stella cometis in celo comparuit, similitudo radientibus longinque caude per totum mense Iunium, mane et uespere. Deinde in mense Iulio Sarracini uenerunt , et ciuitate Cummaclo  , igne cremauerunt. Sequenti autem mense Augusto Hludowicus imperator defunctus est, pridie Idus Augusti , in finibus Bresiana. Antonius uero, Bresciane episcopus, tulit corpus eius, et posuit eum in sepulchro in ecclesia sancte Marie, ubi corpus sancti Filastrici quiescit. Anspertus  Mediolanensis archiepiscopus mandans ei per archidiaconum suum, ut reddat corpus illud; ille autem noluit. Tunc mandans Garibaldi Bergomensis episcopus et Benedicti Cremonensis episcopus cum suorum sacerdotes et cuncto clero uenire, sicut ipse archiepiscopus faciebat. Episcopis uero ita fecerunt et illuc perrexerunt; trahentes eum a terra et mirifice condientes, dies quinto post transitum in pharetro posuerunt, cum omni honore, hymnis Deo psallentibus, in Mediolanum perduxerunt. ueritatem in Christo loquor: ibi fui et partem aliquam portaui, et cum portantibus ambulaui a flumine qui dicitur Oleo usque ad flumen Adua  . Adductus igitur in ciuitate cum magno honore et lacrimabili fletu, in ecclesia beati Ambrosii confessoris sepelierunt  die septimane sue . Qui imperauit annos 32, id [28 1Kb] est uiuente patre annos 12 [29 1Kb] , post mortem patris [30 1Kb] annos 20.

 18. Post cuius obitum magna tribulatio in Italia aduenit. Colligentes se maiores nati in ciuitate Ticino simul cum Angelberga suorum regina mense Septembri indictione nona, et prauum agentes consilium, quatenus ad duo mandarent regnum, id est Karoli in Francia et Hludouico in Baioaria; sicut et fecerunt. Tunc Karolus ueniens, nesciens de Hludouico. Hludouicus nesciebat quod Karolus uenisset, misit filium suum Karolus nomine, propter distantiam homines ceperunt Karoleto nominare. Karolo rex ueniens Papiam, Karolito in finibus Mediolanensis. Cuique cum de patruum suum compertum fuisset quod esset in Papia, ceperunt homines qui se Carlito coniunxerunt multa malitia facere; hoc est Beringherio cum reliqua multitudo  statim uenerunt in finibus Bergomensis, residente in monasterio Fara per ebdomada una, domibus deuastantes, adulteria uel incendia facientes. Tunc multi Bergomensis relinquentes domos suas plena uino et anona, tantum cum uxuribus et paramentum in ciuitate uel in montibus perrexerunt. Karolus rex hec audiens, statim pre ipsis malefactores cum multitudo populorum perrexit de finibus Bergomensis in Bresiana, inde in uerona, inde uero in Mantua. Karlito perrexit in Baioaria. Tunc Karloman, germanus eius, obuiam ueniens Karoli rex barbani [31 1Kb]  sui, ad fluuium qui dicitur Brenta, et pacificis uerbis se ad inuicem salutauerunt, et pactum usque in mensem Madio firmauerunt. Carlomannus iuit in Baioaria. Karolus rex perrexit ad  Romam, et ad ecclesiam beati Petri dona obtulit ab apostolico Iohanne unctus, et honore imperii coronatus , in Papia reuersus est, mense Ianuario, suprascripta indictione nona [32 1Kb] .

19. Cumque idem Karolus imperator de Roma reuersus in Papia sederet , audiuit quod Karlomannus, Hludouici filius, contra eum ueniret; cumque exercitum suum adunare uellet et cum eo bellum gerere , quidam de suis, in quorum fidelitatem maxime confidebat, ab eo defecti, ad Carlemannum se coniungebat. Quod ille uidens, fugam iniit et Galliam repedauit, statimque in ipso itinere mortuus est . Carlomannus uero regnum Italie disponens, post non multum tempus ad patrem [33 1Kb] in Baioariam reuersus est . Inter  hec Hludouicus rex. . . .




ANNO DOMINI DCCCXCII
PETRUS BIBLIOTHECARIUS





HISTORIA FRANCORUM ABBREuIATA






ADMONITIO

Historiam hanc, Chesnio, qui eam primus tomo III SS. Francicorum p. 540 edidit, testante, Gabriel Naudeus Rome ex codice quodam exscripsit. De auctore operis nemini constat; codicis Annalium Fuldensium tertii, uindobonensis scilicet n. 600, ad uerbum fere uestigia legens, nichil sibi proprium continet excepta hac anni 749 Pipinus remansit in regno una cum fratre Griphone, et rem regni optime gesserunt et alia anni 878 sententia Slaui Dalmate Soaui  Bohemi idem sunt. Temporum preterea computatione perturbata, nullius iam auctoritatis haberi poterit. Bouqueti sententiam, auctorem circa seculi noni exitum uixisse, inde quod una cum Annalibus Fuldensibus opus suum deponere coactus sit, ortam, ideoque nichil ei tribuendum esse censeo.

 Arinulfus Metensis ciuitatis antistes genuit Anchisum, Anchisus Pipinum regem, qui post mortem Wolfaldi ducis Austrie partem regebat, regnumque Francorum obtinuit cum regibus Huludauico, Hildeberto et Dagoberto; moritur anno 2 Anastasii imperatoris, ab Incarnatione Domini 715.

Carolus, Pipini filius ex Alberda uxore, tenuit regnum Francorum annis 27.

Plidrudis, Carli nouerca, publica custodia seruari iubet. Hic diuino auxilio liberatus, primum contra Ratpodum regem Fresonum bellum gerit, suo exercitu non incolumi, anno 716.

Carlus Rangifridum et Hilpricum regem Parisios usque terga uertentes persequitur die palmarum. Hoc tempore Wilfridus episcopus ordinatur, Bonifacii sibi  nomen tradidit; mittitur a Gregorio papa in Franciam, ut predicaret uerbum Dei.

Anno 717 Rangifridus et Hilpricus rex Coloniensium finem et regiones contiguas Rheno uastant; arreptis a Plidruda muneribus reuertuntur.

Anno 718 Rangifridus et Hilpricus Eudone duce Aquitanorum a Carlo rursus superati, Carlus thesaurum Plidrude nouerce accepit, et regem constituit Hlotharium. Sarracenos Galliam deuastantes pluribus preliis Carlus uicit et fugauit.

Carlus Pannonicos, Alamannos pacificos habuit.

Carlus anno regni sui 27 moritur Parisiis, apud sanctum Dionysium sepelitur, et fuit damnatus; testis est Higmarus in prologo in uita beati Remigii.

Sanctus Eucarius Aurelianensis episcopus in monasterio  sancti Trudonis requiescit; hic in oratione uidit Carlum in inferno.

Sanctus Eucarius post orationem sanctum Bonifacium et Phulradum abbatem Sancti Dionysii et capellanum  regis Pipini uocauit, et quecumque de Carlo uiderat exposuit, signumque dedit, ut iret ad sepulchrum, quod illic minime Carli corpus inueniretur. Illi sepulchrum aperuerunt, ex quo exiuit draco, et totum est inuentum denigratum.

Pipinus et Carlomannus filii Carli regnum diuidunt anno 741.

Carlomannus post preclara facinora Romam uenit anno 747, et in Casino monte monachus efficitur.

Pipinus remansit in regno una cum fratre Griphone, et rem regni optime gesserunt.

Anno 751 Pipinus legatos Romam misit ad Zacariam pontificem maximum, ut qui ex antiqua stirpe Merouingiorum fuerit, regnaret in Gallia; exaudit pontifex, et mandat Gallis, ut in eorum regem haberent  Pipinum.

Anno 753 Stephanus pontifex auxilium contra Haistulphum regem Longobardorum petiit a Pipino, a quo uenerabiliter susceptus est; apud Parisios duos Pipini filios Carlmannum et Carlum unxit reges. Carlmannus decessit Lugduni, is qui fuerat monachus, anno 754, et Pipinus in Italia Haistulphum superauit, et ut redderet bona ecclesie Stephano pontifici maximo cegit, et eum Papie inclusit. Stephanus Romam reuertitur.

Anno 755 Haistulphus sacramenta mentitus Romam obsedit, et omnia que circa urbem erant discerpsit.

Anno 756 Pipinus iterum Haistulphum uicit.

Anno 757 Haistulphus moritur in uenatione. Constantinus  imperator inter cetera munera etiam organum mittit.

Tascilo fuit nepos Pipini.

Anno 770 Berta regina filiam Desiderii regis Longobardorum  Carlo filio suo coniugio sociandum de Italia abduxit.

Anno 771 Carlmannus decessit 2 Non. Decembris, cuius uxor et filii Italiam ueniunt.

Carlus pro defensione sancti Petri ad Hadrianum pontificem Romam uenit, uicto Desiderio.

Anno 778 Carlus in Hispania Pampilonem destruxit.

Anno 781 Pipinus, filius Carli, Rome baptisatur ab Hadriano pontifice. Hoc anno signum crucis in uestimentis hominum uisum est, et sanguis e celo in terram fluxit.

Anno 786 Carlus Beneuentum expugnat uicto Grimualdo, filio Aragisi Beneuentanorum ducis. Hernodrudis, filia regis, a Constantino imperatore desponsatur.

 Anno 787 Grecorum exercitus a Francis, Longobardis et Beneuentanis superatur.

Anno 796 moritur Adrianus, cui successit Leo pontifex.

Anno 797 Constantinopolitanus imperator excecatus est.

Anno 801 in die natalis Domini ante confessionem beati Petri Leo coronam Carlo imposuit; tunc populus Romanus clamauit: Claro Augusto a Deo coronato magno et pacifero imperatori Romanorum uita et uictoria! Inde more antiquorum principum adoratus. Hoc anno 2 Kalend. Maii terre motus fuit per totam Italiam, ut urbes ruerent, et tectum basilice sancti Pauli Rome cum trabibus decideret.

 Anno 806 Herena imperatrix de Constantinopoli misit legatum nomine Leonem de pace conficienda inter Grecos et Francos.

Bemii Sclaui alio nomine appellati sunt.

Carlus iunior, filius imperatoris, sororem habuit Henrodrud, que decessit anno 811, 8 Idus Iunii.

Hoc tempore Niciforus imperator Grecorum erat, qui post multas uictorias et res prospere gestas a uulgaris occisus anno 814; cui statim successit Michel, qui legatos Carli ad Niciforum missos benigne Constantinopoli audiuit, ac suos ad Carlum misit. Hoc anno fuit eclypsis.

Anno 815 Carlus 5 Kalend. Febr. decessit, anno  sue etatis 71, regni Francorum 47, subacte Italie 44, ex quo Augustus appellatur 14; cui successit Huludouicus filius eius, qui legationes ad genitorem missas et inde ad se audiuit; et Rome quidam in necem Leonis pape conspirantes interficiuntur anno 816.

Anno 817, 8 Kalend. Iunii, moritur Leo pontifex, cui successit Stephanus diaconus.

Anno 818, Non. Febr. eclypsis facta; nocte uero cometes apparuit. Moritur Stephanus pontifex 8 Idus Febr., cui successit Paschalis presbyter. Imperator uero filium suum Hlotharium coronauit, et locum in imperio sibi constituit. Bernhardus, rex Langobardorum, imperatori se tradidit. Leo, imperator Romanorum in Grecia, ad Huludouicum misit de pace.

 Anno 819 eclypsis maxima.

Anno 820 Pipinus, Huludouici filius, uascones uicit.

Anno 823 imperator Huludouicus penitentiam suorum delictorum fecit. Hulotharius Italiam uenit; Pipinus eius frater cum uxore in Aquitaniam missus est.

Anno 824 Hlutharius a Paschale coronatur, et a populo Romano Augustus appellatur. Liudeuithus dolo Aluidemilii, auunculi Borne ducis Dalmatarum, interficitur, et multa prodigia fuerunt.

Anno 825 moritur Paschalis pontifex, cui successit Eugenius.

Anno 827 abbas sancti Dionysii Romam mittit, et annuente Eugenio ossa Sebastiani martyris transportantur,  et collocantur apud Suessonam ciuitatem in templo sancti Medardi.

Anno 828 corpora sanctorum martyrum Marcellini et Petri in Galliam transferuutur. Eugenius pontifex moritur; cui successit ualentinus diaconus, cui deinde successit Gregorius presbyter sancti Marci.

Anno 833 imperator cum exercitu contra Hlotharium filium uenit, Pipinum regno priuat; eclypsis solis 2 Non. Maii, Lune uero 13 Kalend. Maii.

Sequenti anno imperator a suis desertus, a filiis captus, cum quibus erat Gregorius pontifex.

Sequenti anno consilio episcoporum penitentia ab imperatore efficitur.

 Anno 838 Ticinum in Italia fertur 3 Kal. Ianuarii tremuisse; cometes in signo Libre 3 Idus April. per tres noctes apparuit: primores in Italia moriuntur, suorum precipui Lanthberdus et Hugus.

Sequenti anno 15 Kal. Februar. terremotus apud sanctum Nazarium. Pipinus filius, rex Aquitanorum, mense Nouembris moritur.

Anno 840 imperator Hludauico Hluthario filio et Carlo minimo filio regnum Francorum diuidit; Hluthario suam dignitatem reliquit. Cometes apparuit in signo Arietis; celum noctu in serenitate erubuit, igniculi similes stellis per celum discurrebant.

Imperator moritur 12 Kalend. Iulii in quadam insula Rheni fluuii; in templo Sancti Arinulphi sepelitur.  Hludatharium filium suscipiunt Franci; eius fratres, id est Hludauicus et Carlus, contra eum uenientes confregit; inde in Carlum exercitum direxit. Hludauicus uero manu ualida Francos, Alamannos, Saxones, Thuringios sibi confirmat pace.

Anno 843 atrox bellum inter imperatorem et fratres; eclypsis lune fuit 3 Kal. April.

Sequenti anno diuiduntur regna inter fratres et imperatorem; moritur Gregorius pontifex, cui successit Sergius. Mauri Beneuentum occupant.

Anno 845 Hrabanus monachus laudes crucis carmine composuit, et Sergio transmisit.

Anno 847 Mauri, cum urbem Rome expugnare non possent, templum sancti Petri uastauerunt.

Anno 856 16 Kalend. Nouemb. igniculi instar spiculorum  occidentem uersus per erem uagabantur, quare Hlutharius imperator omnia relinquens, monachus efficitur in Prumiensi monasterio, et 3 Kalend. Octobris moritur. Primores regni Hlutharium, Hlutharii filium, annuente Hludouico, rege Orientis, constituunt sibi dominum.

Imperator Hlutharius reliquit tres filios, Huludouicum, Hludatharium et Carlum, qui pacem inierunt cum Carlo et Huludouico patruis anno 867. Quo anno hybernum tempus asperum, et nix sanguinolenta de celo decidit.

Carlus, frater  Hludatharii imperatoris, filium habuit Carlamannum; hoc tempore Nicolaus pontifex erat.

Ruodolphus, monachus et peta historicus, in Germania  floruit, et moritur 8 Idus Mart. anno 866.

Anno 870 Hludauicus rex egrotat, ut de eo desperarent medici; qui sentiens, pene omnia bona sua pauperibus distribuit, et se a Deo curari maluit.

Carlus frater regnum Hludatharii inuasit, et sibi ab episcopo Metensi diademate caput ornari iussit, et se Augustum effecit propter egrotationem fratris.

Anno sequenti egrotatione liberatur Hludauicus rex.

Anno 876 Hludauicus moritur, sepultus Mediolano in sancto Ambrosio. Carlus hoc sentiens Italiam petiit, et thesauros imperatoris sustulit.

Anno 878 mense Ianuarii Lanthbertus, Widhonis filius, et Adalberthus, Bonifacii filius, ualida manu  Romam uenerunt, Ioannem poniificem uinculis redegerunt, primores populi Romani cegit, ut Carlomannus pro Cesare haberetur; quo peracto Ioannes pontifex thesauros Petri Lateranum sustulit et transtulit, inde templum Petri clausit; cuius ara prius  alma adoperta erat; aduenientes templum non introibant. Pontifex Thyrrenum petiit, queritans Carlmannum priuare, qui paralysi morbo oppressus erat, neque uerbum loqui poterat.---4 Kal. Nouemb., hora nona officii, eclypsis solaris maxima, ut stelle apparerent, et luna Idus Octobris ultima hora noctis. Boum pestilentia in Germania, quam clades hominum secuta est. Slaui, Dalmate, Soaui  , Bohemi idem sunt. Carlmannus 11 Kal. April. obiit anno 881.

Sequenti anno, 4 Kal. Ianuar., ante gallicinium Magoncie terremotus magnus, et 15 Kal. Septemb. Hludouicus moritur, cuius corpus in monasterio sancti Nazarii iuxta corpus patris sepelitur.

Arinulphus, Carlmanni filius, rex in Alamannia  creatur, inuito paruo  Carlo. Carlus anno 888, 3 Non. Ianuarii moritur.

Anno 892 bellum atrox inter Arinulphum regem christianum et Sigiphridum et Godophridum, reges Nortmannorum et Danorum paganos, adeo ut cesis regibus et pene totus exercitus fuerit, et unus tantummodo christianus fuerit inuentus interemptus.

Sequenti anno Itali ad regem pergunt, ut Italiam de manibus tyrannorum liberaret; rex hoc pollicetur.

Anno 894 Arinulphus rex Italiam uenit cum exercitu, mox Pergamum expugnat, regulos in fidelitatem iunxit, inde reuertitur.

Hoc etiam anno Rome Formosus pontifex moritui, cui successit Stephanus. Greci cum Hunis pacem  ineunt. Leo, imperator Grecorum, Lazarium legatum ad imperatorem Italum mittit.

Anno 898 Arinulphus moritur, cui successit Huludauicus filius paruulus.




APPENDIX AD SAECULUM X






ANNO DOMINI DCCCCXuI
PANEGYRICUS BERENGARII IMPERATORIS AUCTORE ANONYMO






ADMONITIO PRAEuIA

Berengarius I rex et imperator, genere Francus, natione Longobardus, fortasse a comite Unruocho, quem annis 802, 806, 811 Caroli Magni negotia gerentem conspicimus  , descendit. Patrem habuit Eberhardum comitem, ducem Foroiulianum  ; cui Gisla, filia Ludouici Pii et Iudithe  , Unruochum, Berengarium, Adalhardum et Rodulfum filios, filias Ingeltrudam, Iuditham et Heilwigam peperit. Testamento  instituto  , Eberhardus filio natu maiori res suas in Longobardia et Alemannia sitas, Berengario et reliquis liberis patrimonium in Ribuaria et Gallia Belgica diuidendum reliquit. Gisla mater cenobium Cisonium in diecesi Tornacensi construxit. Eberhardo anno 868 defuncto, Unruochus  in ducatu Foroiuliano suffectus, anno 887, quo Caroli III imperatoris propinquus laudatur  , superfuit, et paulo post uita cessit. Successor in ducatu Berengarius, anno sequenti regnum Longobardorum et uarios post casus, anno 916, Romani etiam imperii coronam suscepit.

Cuius in laudes carnem intra annos 916 et 924 compositum  , auctorem habet Longobardum, qui etate quidem prouectus  , sed amore Berengarii et exemplo Homeri, Statii et, cuius eclogas eque ac Aeneidem legit, uirgilii incitatus, preclara regis facta usque ad coronationem Romanam metro celebranda sibi proposuit. Qua in re uir Grecarum eque atque Latinarum litterarum peritus, temporis ordinem in uniuersum quidem secutus est; sed studio suo in regem satisfactum iri iudicauit, si precipuas tantum eius expeditiones, omnibus quecunque in laudem eius minus cadere uiderentur pretermissis, caneret. At in iis quoque, quibus auctorem interfuisse patet, diligentiam scribendi desideres, cum, communi cum Liudprando errore, duas Arnulfi expeditiones Italicas plus anno discretas pro una eademque habeat, et utrique Widonem superstitem scribat. Que tamen non obstant quin, in tanta scriptorum seculo decimo ineunte inopia, carmine res scitu dignissimas prebente, sermone uiuido, imaginum magna quidem parte uirgilio, Statio et Iuuenali depromptarum ui et uersibus classicos Romanorum auctores imitantibus delecteris.

Liber medio euo in scriniis bibliothecarum Italarum delituisse uidetur. Codex unicus qui supersit, manu seculi undecimi in membrana exaratus, seculo decimo septimo Patauii in bibliotheca S. Ioannis in uiridario a Nicolao Heinsio repertus et ab eo in editione Claudiani anno 1650 laudatus, anno 1654 opera Luce Langermanni Hamburgensis exscriptus et ab Adriano ualesio publici iuris factus est. ualesii editio, adiuncto Adalberonis episcopi Laudunensis carmine ad Rotbertum regem, Parisiis, anno 1663, in-8o prodiit, prefatione et commentario amplo instructa  . ualesii textum Leibnitius tomo I SS. Brunsuicensium insertum paucis adnotationibus ornauit. Utriusque ualesii et Leibnitii notas Muratorius ualesii textum secutus tomo II SS. Ital., p. 371 sqq., seruauit. Denique Bouquetus carmen t. uIII, p. 106 sqq., collectionis sue recepit, partim ualesii, partim suis notis illustratum. Qua ratione cum errores complures prime editionis reliquas perrepsissent, seculo XuIII exeunte Iacobus Morellius, bibliothece uenete D. Marci, cui codex Patauinus illatus fuerat  , prefectus, librum a nepote suo, u. Cl. Bettio, iam Morellii successore, eum editis conferri curauit, et emendationes in Bibliotheca sua Manuscripta indicauit; glossas etiam nonnullas, tam interlineares quam marginales, quarum pars ipsi pete tribuenda est  , adiecit. Quo factum est ut nobis iam editionem anterioribus emendatiorem proponere concedatur.



INCIPIT LIBER PRIMUS



.


   Que largita suis tempora prisca uiris.
Contulit hec magno labyrinthea fabula Homero,
   Aeneisque tibi, docte peta Maro.
[5] Atria tunc diuum resonabant carmine uatum;
   Respuet en musam queque proseucha  tuam.
Pierio flagrabat eis sed munere sanguis;
   Prosequitur gressum nulia Thalia tuum.
Hinc metuo, rapidas ex te nigrescere flammas,
[10]    Auribus ut nitidis uilia uerba dabis.
»Quid  uanis totiens agitas hec tempora dictis,
   »Carmina que profers si igne uoranda times?
 »Desine; nunc etenim nullus tua carmina curat;
   »Hec faciunt ubi, hec quoque rure uiri.
[15] »Quid tibi preterea duros tolerasse labores
   »Profuit, ac longas accelerasse uias?
 »Endromidos  te cura magis uictusque fatigat;
   »Hinc fugito nugas, quas memorare paras.«
Irrita sepe mihi cumulas que murmura, codex,
[20]    Non poterunt uotis addere claustra meis.
Seria cuncta cadant, opto, et labor omnis abesto,
   Dum capiti summo xenia parua dabo.
Nonne uides, tacitis habeant ut secla triumphis,
   Quos agitat toto orbe colendus homo?
[25] Tu licet exustus uacuas soluaris in auras,
   Pars melior summi scribet amore uiri.
Supplice sed uoto Christum rogitemus ouantes,
   Quo faueat ceptis Patris ab arce meis.
Haud moueor plausu populi uel munere circi;
[30]     Sat mihi pauca uiri ponere facta pii.
Christe, poli conuexa pio qui numine torques,
   Da, queat ut famulus farier apta tuus!
Non hederam sperare uales laurumue, libello,





   Grecia quesitis cecinit si regna loquelis,
Moribus insulsos et religione tyrannos
Tolleret ut quosdam immerito super astra beandos,
Quos Lachesis nigro satius damnauit Auerno;
[5] Roma suos uario uexit si figmine post hec
Augustos ad tecta poli radiata, perenni
uibratu simul hos Stygio sorbente barathro:
Induperatorem pigeat laudare nitentem
Christicolas quid enim, celum reserantibus undis  ,
[10] Quodque replet Domini mundum spiramine totum?
 Ergo Berengarium genesi factisque legendum
Rite canam, frenare dedit cui celsa potestas
Italie populos bello glebaque superbos.
Stirpe recensita generis, quo stemmate pollet
[15] Scire uacat; nam cuncta nequit mea ferre Thalia.
Francigenam fateor Karolum prenomine Magnum,
Quem tellus axi tremuit subiecta rigenti,
Quamque petens linquensque luit Sol aureus undas  ,
Et quam torret equis totiens inuectus anhelis,
[20] Prodit auis atauisque illo de sanguine rector
Ausonie; Karoli sed enim nutritus alumni
 Rite sub imperio, simili qui nomine Romam
Postremus Francis regnando cegit habenis  .
Ille uirum cernens belli sub imagine letum
[25] Et ratione pium regnique beamine dignum,
Egregii fidum lateris delegit amicum,
Fascibus imperiique aptum si bella ministrum
Forte ruunt. Italus princeps, exercitus armis,
Preduros Martis didicit sic ferre labores.
[30] uenerat ecce dies  primi cum fata parentis
Posceret atra lues regem, totosque per artus
Febris iit. Moriens primos compellat amicos.
Ultima Brengario referunt dixisse propinquo:
Subdere colla tibi merito deberet Eous
[35] Et licet occiduas cernit quos mersus in undas
 Phebus, uterque etiam mundi quos despicit axis;
Attamen Hesperie proceres pro uiribus ardent
Rite subesse tibi, tanto quia digna labore
Cuncta geris. Penes imperii te gloria nostri,
[40] Atque tuis stabit Romana potentia fatis!
Hec fans, etherias ductor concessit in auras,
Supremumque gemens regnorum liquit habenas.
Ille quidem sic astra subit; miseranda cupido
Sed populos persuasit agens, qui limite lato
[45]  Unius imperio soliti concurrere, plures
Ut mirentur abhinc diuersa per arua tyrannos,
Et sibi queque legat proprium gens, omnibus idem
Dum perstaret amor. Raperet ne gaudia Rhenus
Aut Araris spectata diu, glomerantur in unum
[50] Ausonii proceres, ac talia nuntia regi
Ire iubent: Hec terra satis terreque coloni
Fluminaque antiquos subterlabentia muros
Nota tibi. Nec te reuocet fera Gallia, digno
Quin potiare solo, trux aut Germania, quando
[55] Sceptrigeri hoc potius dudum coluere propinqui,
Et genitor cunctis dilexit carius aruis.
His motus, gressum precibus contendit ad urbem
 Irriguam cursim Ticini abeuntibus undis.
Sustulit hic postquam regale insigne coronam,
[60] Non alias raptim cupidus peruadere terras,
Quod multos iuuenum letho dimersit acerbo,
Letitia resonant, plausu et fora cuncta resultant,
Templa sacrata uirum trepidant matrumque choreis,
Orgia et innupte concinnant clara puelle,
[65] Dantque choros molles; et tympana dextera pulsat,
Atque lyre graciles extenso pollice chordas
Percurrit, septemque modos modulatur auenis.
Rura colunt alii, sulcant grauia arua iuuenci,
Tondent prata greges, pendentque in rupe capelle.
[70]  Omnibus una quies, et pax erat omnibus una.
Non  secus ac longa uentorum pace solutum
Aequor, et imbelli recubant ubi litora sumno,
Siluarumque comas et abacto flamine nubes
Mulcet iners estas: tunc stagna lacusque sonori
[75] Detumuere, tacent exhausti solibus amnes.
Inuidia tumidus, nec passus talia, Wido
Perfurit, ac nimios profundit pectore questus:
Otia, que Latium foueant, piget usque fateri!
Nam uideo florere uiros rebusque supinos
[80] Fertilibus, solioque ducem considere celso,
 Quem legere sibi. Montes superare profundos
uis foret ulla mihi! Forsan perfringere fedus
Et faciles iuuenum possem subuertere mentes
Precipuum Tyrrhena colunt qui rura! uolentes
[85] Subicient mihi colla, reor. Minus aptus in armis?
Quid? Potuit Paris egregias turbare Mycenas,
Excire atque nefanda feros in prelia Atridas.
Quid refert  , quantus sedeat Rodulfus  in aula,
 An qualis referam Francis dominetur in aruis
[90] Oddo, mei similes dudum notique sodales?
Solus egon' donis seclis priuabor opimi
Et taciti metam solus deuoluar ad eui?
Non, donec puras animus depascitur auras,
uel si me rapidus Mauors perstrinxerit armis,
[95] Prouoluens iuuenum fusos in sanguine patres!
Talibus irarum dictis fundebat habenas,
Mente coquens bilem; iacto  uelut aspera saxo
Cominus erigitur serpens, cui subter inanes
Longa sitis latebras, totosque agitata per artus,
[100] Conuocat in fauces et squamea colla uenenum.
Iamque legit socios aptos furialibus ausis.
   Fama uolans regis nitidas cum perculit aures,
 Conatus agitare satis Widonen iniquos,
Fortuna seruante modum, quatit ille tremendum
[105] Regali de more caput, celique tuetur
Conuexa, atque sacris ita fatibus ora resoluit:
Tu celi terreque sator, qui fulmina  torques,
Annorumque uices dimensaque tempora noctis
Quatuor et mundi partes, quantum arctus ab austro
[110] Et quantum occasus roseo consistat ab ortu,
Metiris, subeat geminos ut phosphorus ortus,
Precedens nunc Solis equos pellensque tenebras,
Noctis agat pre se gelidos aliquando iugales:
Testis adesto pius, noxamque remitte cruoris,
[115] Si manus hec mortis tulerit dispendia Gallis,
Debita iure mihi raptum ire uolentibus arua
 Infandum! Cui tanta uiro concessa potestas,
Me regnis priuare? Sedet si, conditor orbis,
Pro culpis abolere uiros, nil uota retardent,
[120] Sed per cuncta ruant fastus discrimina, quando
Ferrea iam scindit morituris stamina Clotho,
Ac miseris diri capitis discriminat angues
Alecto, crudete nefas! Acheronte sub imo.
   Nox subit interea uariis distincta figuris,
[125] Cum pater egregius tecto sese intulit alto
Post epulas, ubi membra toro laxauit honoro.
   Annua uix toto rutilarunt sidera mundo
Pace sub hac. En fraudis agit tentamina predo,
Qua secuit quondam erias rex Penus  aceto
[130]  Imperii cupidus cautes. Ubi constitit oris
Italie, nunc ille minis, aliquando rogatu,
Sollicitat iuuenum hoc fluxas sermone cateruas:
Quisquis auet solidis protendere legimus euum,
Et fasces mutare ducis, que tendimus ultro
[135] Rite fruens donis, nostros glomerare maniplos
Ne cunctetur ouans. Cuiquam si forte uidetur
Futile quod ferimus, robur quia ponit in armis
Brengarii, stimulis olim quia motus iniquis
Finibus absentes Gallos quesiuit Etruscis: 
[140] Quantus in arma feror, patriis uel quantus ab oris
 Ausoniam subeo, liceat deferre tyranno,
Atque una caris ueniat fundendus in agris!
Quis placuere uices, ac dulce mouere potentes,
Colla iugo posuere truci; male fida recessit
[145] Sed penitus Tyrrhena manus, hostesque proteruos
Exultans in regna tulit. Proh seua nocentum
Consilia! Princeps aberat, pacemque parabat
Imperio, uerone Atesis qua culta salubris
Irrigat. Ecce gradu celeri petit alta minister
[150] Tecta ducis, sudore madens. Fortissime rector,
Inquit, adesto tuis! Saltu super ardua montis
Sese iniecit ouans cetus sat in arma superbus,
Cui nisi preduros gladiis inferre maniplos
Institeris, quid opus Latio que dicere uicto
[155]  Damna ferent? Infensus ad hec ita reddidit olli
Rex: Iubeo, iuuenis, tantum desiste moueri!
Non caput hoc dum uita regit diffusa per artus,
Hec tellus cedet superata, pudetque fateri
Res Latii uictas! Ait, accirique sodales
[160] Imperat. Excurrunt uastos excita per agros
Agmina, amor quibus est pacis, quis gloria cure
Natorum dulcisque domus, uitamque perosi
Adueniunt placido glomerati pectora regi.
Exacuunt iustas subitis rumoribus iras.
[165] Undique collecti postquam uenere manipli,
Ingenti fremitu pariter ducis ante tribunal
Bella cient. Liquidas tandem se reddit ad auras
 Terribilis ductor, quando latus omne sub armis
Ferrea suta terunt, humeros et pectora late
[170] Flammeus orbis habet, capiti tremit erea cassis,
Et gemino dextra rutilant hastilia ferro,
Ensis in ore etiam preclara refulget iaspis
Pulcher honos regumque decus, fortissima pubes,
In mediis orsus, rabidi commercia Martis
[175] Presto. Manus capulo sit parta animusque labori,
Ut decet egregios! Regnum quia tollere pessum
Wido uelit, certum est sociis atque arua uocatis
Partiri, et gremiis iuuenum subducere pactas.
Si foret huic animus mecum confligere solo,
[180] Et partis  differre nefas, quod fluctuat armis
Mersurum populos! Ait, et spumantis habenas
 Implet equi, precepsque petit confinia belli,
Qua manus hostilis Latium pessumdabat armis.
Hic celo ut pepulit gelidas aurora tenebras
[185] Rorantes excussa comas multumque sequenti
Sole rubens, galeaque uiri clusere minaci
Ora, tubeque sonant, uocisque resultat imago,
Partiteque uices tolluntur in equora gentes.
Qualis  ubi, audito uenantum murmure, tigris
[190] Horruit in maculas, somnosque excussit inertes,
 Bella cupit, laxatque genas, et temperat ungues,
Mox ruit in turmas, natisque alimenta cruentis
Spirantem fert ore uirum: sic excitus ira
Ductor, in aduersos inicit ferus arma maniplos.
[195] Undique consurgunt acies, et puluere celum
Conditur, horrendisque sonat clamoribus ether.
Hic alius rapido deiectus in equore cursu
Proteritur, pedibusque simul calcatus equorum;
Atque alius uolucri traiectus tempora telo,
[200] Cornipedis tergo pronus ruit; illius ense
Deiectum  longe caput a ceruice cucurrit,
Hic iacet exanimis, fuso super arma cerebro.
Ille manu caret, hic gressu; nec uisibus iste
Integer obruitur. Campi sudore madescunt,
[205]  Sanguine manat humus. Crudescens undique campo
Mars turmale furit, Wido si fulminis  instar
Labitur in turmas: Libycus uelut agmina campis
Leta boum cum forte leo procul aggere cernit
Attollens ceruice iubas sitiensque cruoris,
[210] In mediam erecto contendit pectore turbam.
Hinc fremit Ausonie ductor, furit inde minister
Wido necis, propria nimium uirtute superbus.
Inuicti ualeat uerum quis ferre tyranni
Pondera uirtutis? Demum dare terga coacti
[215] Illius effugiunt comites. Clamoribus ultro
Palantes sequitur: Que uos dementia cepit  ,
Montibus ut septi gladios uitare uelitis,
 O socii? Haud quondam hec patriis promissa dabatis
Aedibus, Hesperie queuis predulcia natis
[220] Spondentes. Reuocate gradum! Quid dextera possit
Hec, hodie cernetis, io! Ne fidite cursu,
Lecta manus! Frustra sed enim compellat abactos
Fulminei uirtute ducis. Desertus amicis,
Stat  rationis inops, utrumne inglorius armis
[225] Abscedat, rediuiuo  animam seruare duello,
Redditus an pulcram properet per uulnera mortem
Hostibus. Hec secum subito dum mente retractat,
 Unus adest comitum ac rapidis calcaribus urgens
Iam torpentis equi latera: Hospes inclite, Gallis,
[230] Inquit, abi. Penitus nostri cessere manipli.
 Nec mirum credas hominem seuire per agmen,
Puluereos Libyes potiusque haud  monstra per agros.
uidi equidem, geminos uno cum sterneret ictu
Ille uiros. Pudet heu fari, que funera uictis
[235] Intulerit. Discede, precor, melioribus ausis
Seruandus! Tandem socium perculsus amore
Discedit, seseque suis merentibus addit  .
   Nox  ruit interea, curas hominumque labores
Composuit, nigroque polos inuoluit amictu,
[240] Omnibus illa quidem mitis, sed turbida pulso.
uoluitur irarum furiis actique laboris,
Non tamen absque uia mentisque uigore profunde.
 Namque  sub occiduas uerse iam noctis habenas
Astrorumque abitus, ubi primum maxima Thetis
[245] Impulit eoo cunctantem Hyperiona ponto,
Doctiloquos agit ille uiros ad limen ouantis
Hesterna nece uictoris, ne luce carentes
Prohibeat  mandare solo. Iam calle peracto
Postquam introgressi, et coram data copia fandi,
[250] Incipiunt: Suprema dedit superare potestas
Cui, ductor, fera bella, animum submitte rogatu.
Nam petimus3 liceat socios mandare sepulcris
Aethere priuatos, malis ne membra ferinis
Facta Deo pereant, campoue relicta fatiscant.
[255]  Hoc fortis Wido, hoc populus miseratus amicos.
Nec adeo fracte uires animique labascunt,
Prelia quin superent ac spes in nostra cadendi
Iura solum.---Iuuenes, uitio tabescitis omnes
Gentis, ad hec uictor, fandi quia copia uobis
[260] Semper, et ore magis robur quam pectore; uerum
Plus dixisse egisse  , minus taxatur honestum  .
Tollite membra tamen, mitto quia lumine cassis
Quod restat potius. Miseret tot mille iacentum
Unius ob noxam, luteo quis corpore mundi
[265] Arcana tribuit flatum ratione Creator.
Illa quidem uideat Deus. At uos, ethera testor!
Aut Italis Galli celeres abscedite terris,
 Aut bello fractas iterum densete  cateruas  .
Hec ubi dicta, uiri gressum uertere frequentes
[270] Ad socios; tolluntque citi sua funera campo,
Sandapilis, reditura tubis ut cuncta ciebit
Nuntius etheria precurrens arce Tonantem.


 EXPLICIT LIBER I



INCIPIT LIBER SECUNDUS.


    Fluctuat interea Wido, crebroque retractat,
Milite quo bellum moueat, que pectora sollers
Protendat ferro. Placuit sententia demum,
Sollicitet patria populos tellure quietos,
[5] Unanimes quo bella ferant uiresque reducant
Effetas, paribusque solum potiantur habenis.
Summe Deus, qui cuncta foues, qui cuncta creasti,
Qui regis imperio eelum, mare, sidera, terras,
Qui facis astra micent et signa micantia currant,
[10] Te precor, intende, et mihimet succurre roganti
Ac sensus infunde meos, commercia belli
Illectosque duces uili subnectere charte
 Quo ualeam! Prior arma rapit iam Gallicus heros 
Aerios ducibus montes superantibus auctus,
[15] Anscherio cum fratre simul, qui iure proteruo
Quingentos acuunt propria de gente ministros,
Instructos animo et gladiis, nec uiribus infra.
Gauslinus ter centum equites fera bella uolentes
Precelerare iubet; pariter contendit Ubertus
[20] Bis centum pro laude uiros; eadem omnibus arma
Et cultus similis, patrieque in pectore uires.
Arma  legens inimica iterum Tyrrhena iuuentus,
Inclyta gens dudum, terreque marisque duello
 Apta satis, modo sed malefida et degener, ultro
[25] Bella cupit; pariterque cohors Camerina superbit
Munere natorum, subigitque in bella sodales
Mille. Sua uirtute, magis sed prole supinus---
Post monstrata fides---centeno milite letus
Pauper adhuc Albricus abit, iam iamque resultat
[30] Spe Camerina  . Utinam diues sine morte sodalis!
Quid, furibunde, ruis, sociis ad crimina lectis,
Ragineri? Non consilio nec uiribus ullis
uincitur, ethereo causas qui pensat Olympo
 Quique Berengario Latium concessit auitum.
[35]  Collectos etiam ducit Wilelmus amicos
Ter centum, lorica habiles galeaque minaces,
Nec iaculo segnes. Totidem propellit Ubaldus 
Consimili feruore. uacat non denique uulgus,
Instabili motum studio modicisque magistris,
[40] Profari, quandoque manent hi forte labores
Doctiloquos; mihimet summam tetigisse duelli 
Sufficiat. ueniunt etiam, discrimina campo
Qui nuper tulerant, numero ter mille, magistris
Conserti pariter stupido restantibus aruo
[45] Infandum. Foret his satius cecidisse duello,
Quam miseros uidisse dies. Nam dispare fato
Disperiere. Iubet tandem  Lamberticus horror 
 Precipuum  truncare; siti perit alter in aruis;
Ungrorum cupit infaustas differre sagittas
[50] Tertius, alta poli scandit supremaque ponti
Tristis, ut almificis sese sustollere sceptris
Forte queat. Hominum pro mens ignara futuri!
Nunc acies glomerant, bellum numeroque minantur
Letantes, timidisque etiam breuis addita uirtus
[55] Per medios Wido incedens gratatur amicis,
Exsultatque  animis, et spe iam precipit hostem:
Qualis ubi abruptis fugit presepia uinclis
Tandem liber equus, campoque potitus aperto,
 Aut ille in pastus armentaque tendit equarum,
[60] Aut assuetus aque perfundi flumine noto
Emicat, arrectisque fremit ceruicibus alte
Luxurians, luduntque iube per colla, per armos.
   Senserat horrisonos tandem seuire furores
Armipotens Latii decus, et spes inclyta belli
[65] Arma ciet, primisque uirum regnique ministris,
Ocius accitas cogant in prelia turmas,
Imperat, ac latas uacuent habitantibus urbes.
Iussio torua means Italo iam perfurit aruo,
Conueniant nocuo rursus decernere ferro,
[70] Quis pia iura placent notas exinde  per urbes
Leta nouare, nefas ardet! Sic prepete motu
Comit equos artusque terit  thorace iuuentus.
 Nec mora, Walfredus  ter mille resumit amicos.
His manus in capulo, primis ac feruor ab armis
[75] Hostilem turbare globum; nec fortior alter,
Hostica quem pubes bello uereatur euntem,
Ausona cui faueat. Pariter tria fulmina belli
Supponide  ceunt, regi sociabat amato
Quos, tunc fida satis, coniunx, peritura uenenis
[80] Sed, postquam hausura est inimica hortamina Circes.
Hos mille et quingenti equites comitantur euntes,
Obtecti Chalybum pectus de more metallo
Gentis, et umbrati nitidis a uertice cristis
Teutonico ritu sexcentos urguet ouantes
[85]  Leuto uiros; etiam simili strepit agmine frater
Bernardus. Stimulant longis calcaribus armos
Alipedum cuncti, et cludunt latera ardua parmis.
Germanus sic bella gerit. Nec segnis abibat
Albricus, Tiberine, tuas non sanguine lymphas
[90] Quis fraude infecit, quingentaque robora belli
Educit patriis horrentia uiribus, atque
Francigenis olim duris exercita ludis.
Iamque more impatiens glomerat Bonifacus amicos;
Alter ab aduerso ac paribus circumdatus armis
[95] Berardus numero ter centum. Maxima uulgi
Pars Italo uibrant omnes de more sarissas  ,
Orbe latusque tegunt clypei pro Marte sinistrum.
 Aduolat Azo ferox  , subigens in bella sodales;
uicinoque suas cogens ab limite turmas
[100] Olricus  , Latium Hadriacis qua clauditur undis,
Ac labor est seuis gladios pretendere Iberis  .
Farier illectos studio Mauortis utrimque
Pontifices uereor. Strictis ingentia dictis
Pretereo, Rheni licitum nec federa  paucis
[105] Effari; hinc alio libitum transmittere cursus.
   Ut tandem collecta bonus uidet agmina ductor,
Assilit in medium nitidis cernendus in armis,
Talia dicta ferens: Nostri munimina regni,
O proceres, prohibere minas Widonis iniquas
[110]  Sitne pium, sapitis, dudum qui funera campo
Experti. Mauul, igitur quia tendere fastus
Nunc etiam, rebus finem quam ponere fessis,
 Arma referte citi, et caram defendite terram,
Me duce, quem dudum precibus sustollere fasces
[115] Hortati. Dixitque. Diu cessare duellum
Turba fremens queritur, subito concussa tumultu,
uix labara opperiens. Ferus  omni in pectore seuit
Mortis amor cedisque. Nihil flagrantibus obstat.
Precipitant redimuntque moras. Sic litora uento
[120] Incipiente fremunt, fugitur cum portus; ubique
uela fluunt, laxi iactantur ubique rudentes,
Iamque natant remi, natat omnis in equore summo
Anchora; iam dulcis medii de gurgite ponti
 Respicitur tellus, comitesque a puppe relicti.
[125]    Campus erat dudum studio damnatus iniquo;
Huc ambe tendunt acies squalentibus armis.
Sed  iam bella uocant. Alias nunc suggere uires,
Qui pensas tacita mundum ratione Creator.
Fatalem populis ultro poscentibus horam
[130] Admouet atra dies, Stygiisque emissa tenebris
Mors fruitur celo, bellatoremque uolando
Campum operit, nigroque uiros inuitat hiatu
Arma ciens, aboletque domos, connubia, natos.
Pellitur et patrie et, qui mente nouissimus exit,
[135] Lucis amor, animusque ultra thoracas anhelus
Conatur, galeeque tremunt horrore comarum.
Quid mirum caluisse uiros? Flammantur in hostem
 Cornipedes, niueoque rigant sola pinguia nimbo.
Iamque ruunt, primusque uirum concurrere puluis
[140] Incipit, ac spatiis utrimque equalibus acti
Aduentant, mediumque uident decrescere campum.
Pulcher adhuc belli uultus: stant uertice coni,
Plena armenta uiris, nullus sine preside uector.
At postquam rabies et uite prodiga uirtus
[145] Emisere animos, sternuntque ruuntque uicissim
Ictibus innumeris. Haud tanta cadentibus hedis
Aeriam Rhodopen solida niue uerberat arctos.
Interea Widonem  adit Walfredus ouantem
Cedibus, haud regem, sed enim qui nuper ab aruis
[150]  Sequanicis illectus erat. Capit eminus ipsum
Hasta uiri ualido nimium contorta lacerto,
 Extremo galee primoque in margine parme
Semita qua lucet; clauso spiraminis haustu
Ilicet oppetiit. Moriens telluris alumne
[155] Infelix careque domus reminiscitur, atque
Damna modo Latiis quia uenit adeptus in aruis.
Hinc acies sequitur ceso ductore; furitque
Ascherium sternens heros Atesinus  et Othum  ;
Comminus hunc stantem, metit hunc a poplite sectum
[160] Cuspide transmissa. His socios demitteret umbris
Innumeros, ni Rhodanicus succurrere ductor 
Admonitus, fessis subito adforet ultor amicis.
 Ut lupus in campis pecudes cum uidit apertis,
Non ductor gregis ipse comes, non horrida terret
[165] Turba canum; ruit, ac toto deseuit in aruo:
Haud aliter dirum Wido se tollit in equor.
Hic celsum quod cernit equo turbare sodales
Erardum indignans, uno duo corpora ferro
Cornipedemque equitemque fodit. Ruit ille ruentem
[170] In dominum, lapsisque manu querentis habenis,
In uultu galeam clypeumque in corpore calcat,
Saucius extremo donec cum sanguine frenos
Respuit, et iuncta domino ceruice recumbit.
 Otgarii  , comites rabido clamore uocantis,
[175] Ora ferit framea; pereunt conamina uocis
Intercepta cruore. Milo uerum arma cadenti
Dum rapit, infelix Itala deprenditur hasta,
Ac moriens linquit clypeum hostilemque suumque.
Auxilio collecta subit tandem Ausona pubes.
[180] Bellum ingens oritur. Multum hinc illincque cruoris
Funditur, et totis sternuntur corpora campis.
Nam uarium uirtutis  opus. Nunc turba recedit,
Nunc premit, ac uicibus tellurem amittit et aufert.
Ut uentis nimbisque minax cum soluit habenas
[185]  Aer  , alterno profligens turbine mundum
Stat celi diuersa acies: nunc fortior austri,
Nunc aquilonis hiems, donec pugnante procella
Aut nimiis hic uicit aquis, aut ille sereno.
Hic uidet Anscherius fratrem quia uulnere labi
[190] Albrici, ingemit, ac rapido conamine telum
Contorquens, clamore graui: Sator etheris, inquit,
 Sic genus omne tuum propriis discriminet aruis,
Ut fratres Italo toruus discernis in agro!
His dictis, uolat ingenti stridore per auras
[195] Cuspis in aduersum; clypeo sed pulsa rigenti
Alipedi uadit mortem latura superbo.
Hic mortem Albricus caperet, nisi proxima uirtus
Tolleret hunc iuuenum sociis et redderet armis.
Milibus  in mediis uadens: Quid inertia bello
[200] Pectora, Ubertus ait, duris pretenditis armis
O Itali? Potius uobis sacra pocula cordi,
Sepius et stomachum nitidis laxare saginis,
Elatasque domos rutilo farcire metallo!
Non eadem Gallos similis uel cura remordet,
[205]  uicinas quibus est studium deuincere terras,
Depressumque larem spoliis hinc inde coactis
Sustentare! Miser uoces dum tollit inertes,
Hasta subit latebras animi scrutata superbi
Wifredi librata manu super horrida fantis:
[210] Infelix Galle, Ausonios ne dicere pigros
Fas tibi, ni fallor, digitis impacta monebit
Hasta meis! uisu ille truci dum prospicit hostem,
Labitur, et carpit moribundus dentibus herbas.
   He diuersa in parte uices utrumque cadebant.
[215] Seuior at miseris instat regnator Etruscis
Hesperie, timidumque uocat Widona per agmen,
Nil uulgare legens, sed que dignissima uita
 Funera, precipuos annis animisque cruento
Fert gladio: innumeris  ueluti leo forte potitus
[220] Cedibus, imbelles uitulos mollesque iuuencas
Transmittit; magno furor est in sanguine mergi
Nec nisi regnantis ceruice recumbere tauri.
Wifredum sed enim sonipes male fidus in armis
Rumpentem frenos diuersa per agmina raptat
[225] Iam liber, sic fessa manus. uenit hasta per armos
Principis, et leuum iuueni transuerberat inguen,
Labentemque affigit equo. Fugit ille perempto
 Consertus domino, nec iam arma aut frena tenentem
Portat adhuc equitem. Fratris iam membra regebat
[230] Arduinus equo, leua  marcentia colla
Sustentans dextraque latus. Singultibus artum
Exhaurit thoraca dolor, nec uincla cercent
Undantem fletu galeam; cum multa gementi
 ualde grauis curuas perfringit lancea costas,
[235] Exit et in fratrem, cognataque pectora telo
Conserit. Ille oculos etiamnum in luce natantes
Sistit, et adspecta germani morte, resoluit.
Procubuere pares fatis---miserabile uotum
Mortis---et alterna clauserunt lumina dextra.
[240] Ac  uelut Edoni boree cum spiritus alto
Insonat Aegeo, sequiturque ad litora fluctus,
Qua uenti incubuere, fugam dant nubila celo:
Sic regi, quacumque uiam secat, agmina cedunt,
Conuerseque ruunt acies, cadit obuia pubes.
[245] Ut uidit socios regi dare terga sequaci
Ildeprandus, abit clamans: Perstate sodales,
Quid fugitis? Spectate, uirum si pellere ferro
 Forte queam! Similes artus natura creatrix
Huic dedit, ac similis sustenta uiscera sanguis.
[250] Num sacra riguit Styge? Num penetrabile plantis
Hunc modo tergus obit? Mortali urgemur ab hoste  ,
Haud legione, pium Domino que seruit ad usum.
Sic ait, et toto connixus corpore telum
Effundens, femur ingenti ferit eminus ictu
[255] Ductoris Latii. Satis hoc; et tollere gressum
Pone citus facti cogente timore parabat;
Protinus intorquens iaculum sed ductor in hostis
 Os, terebrat faciem, quartis  sine lege labellis
Increpitans: Secreta tibi committere nullus
[260] Audebit, Tyrrhene, dehinc, quod apertus abunde
Hac illacque flues. Sint hec monumenta minorem
Te frustra uoluisse meis illudere telis!
Ille quidem euasit socium circumdatus armis;
Sed uictor animi tota succensus in ira
[265] Innumeram ferro plebem ceu letifer annus 
Aut iubar aduersi graue sideris immolat: Ite,
uociferans, uestroque duci narrate, Latinos
Diuidat an recte uobis mea lancea campos!
Tyrrheni proceres iterum hinc atque inde pudore
[270]  Collecti statuunt gressum, firmantque uicissim
Undique sese armis, oriturque miserrima cedes
Amborum, et ferrum ferro sonat; undique mistis
Inter se stridunt mucronibus. Instat utrimque
Densa acies, rursusque nouo respersa cruore
[275] Arua madent, ruit Hesperias dum Phebus in undas.
Quis modus ulterior, uel que discretio belli,
Ni finem daret etherea sator orbis ab aula?
Nocte instante solo tandem spissisque tenebris
Concedunt mesti et trucibus dirimuntur ab armis  .


EXPLICIT LIBER II.



INCIPIT LIBER TERTIUS.


 Tanta per Ausonios deferuere prelia campos,
Non modo finitimis, longe sed fama remotis
Dum canit, Arnulfi Germanica iura  prementis  ,
Brengario sed enim regum per stemmata iuncti,
[5] Tendit ad imperium solito magis hispida plumis,
Amplectens una populum seuumque tyrannum 
Gutture profuso. Coquit ille in pectore curas,
Moxque uocans genitum: Duros, Sinbalde  , maniplos,
[10] Inquit, age, et rapidis Italos pete cursibus agros,
Rex ubi Brengarius audentes ardua Gallos
Insequitur bellis; tamen hos per uulnera dicas
 Aut montis subito, mirum, succrescere partu,---
Tot ueniunt. Tantumne potis perferre dolorem,
Nostra ut progenies propria uexetur in aula?
[15] Nec tibi bella dari uereor, si iunctus amico
 Iueris. At muris dicas seruare superbos
Forte animam, neque uelle tuis famularier armis:
Esto, uices mutabo dehinc, et menia scindam
Ausonie, rutilam donec ueniatur ad aulam
[20] Clauigeri  , et totos Araris uacuabo furores.
Paret ouans patri, simili succensus amore,
Mox Sinbaldus, et electo comitante ministro,
Ingrediens Latium, quosdam premittit, amico
Pacificum referant sese qui tollere gressum.
[25] Consimili feruore subit pater obuius olli
Brengarius, celsas nimium qua tollit in arces 
Se regnum ac subitis  Rhenos discriminat oris.
Hic ubi congressu dextras iunxere decoro,
 Rex inquit prior: O iuuenum fortissime, nostros
[30] Cur uelis penetrare locos, cunctatio  nulla est.
Nuntia uera satis. Solum rogitare necesse,
 Incolumem quia te nostris conspectibus offers,
Si fruitur pater optatis tuus optime rebus.
Inquit at ille: ualet genitor, commune leuamen,
[35] Teque ualere cupit, pacatis federe campis
Mansuro Latii. Celeres idcirco subegit
Nos petere Ausonias collecto milite terras.
Interea loca tuta petit dux Gallicus, atqui
Non geminis obstare sua uirtute tyrannis
[40] Posse uidens. Illi fremitu, miserabile, clusos 
Irritant, hinc inde solum peragrando Latinum.
uerum ubi cuncta silere uident hostilibus ausis,
It monitu regis patrias Sinbaldus ad oras.
Quod solus queat hostilem superare furorem.
[45]    Tertia uix lune se cornua luce replerant  ,
Hic letus patriam postquam concessit ad aulam,
 En Wido agmen agens, iterum renouare furores
Accelerat; contra ductor depellere pestem,
Instruit arma pius, tantosque recidere fastus.
[50] Nec latet Arnulfum, rursus succrescere bellum
Hesperia. Widonem etiamnum milite fretum
Affore, ceruicesque procaci adtollere fastu,
Audiit; ac solio, quo forte sedebat, eburno
Exsilit, ingentique domum clamore repleuit:
[55] Fortia iussa cito scribe sulcate papyris,
Actutum populos cogant que adstare iubenti,
Quam uarios linguis, tam duros pectore et armis.
Namque iuuat Latio clarum me uisere amicum,
Quem totiens Rhodanus uexat properante Lemano
[60] Milite. Quo fugient ergo? Celumne subibunt,
An latebras terre querent liquidiue profundi?
 Oderit Hesperie, faxo, dux nomen amate
Improbus, extremis terre uel postus in oris!
Talibus infessus metuenda mole cateruas
[65] Prestruit, irarumque graues emittit habenas:
Eridanus ueluti, niuibus feruore solutis,
Preruptum exit in arua fluens, camposque per ommes
Cum stabulis armenta ruit, radicitus alnos
Litoreas fluctu undarum labente resorbens.
[70] Iamque solum tenet Ausonium dux ille uerendus  ,
Cum Widonis abit rancore soluta superbo
Fama in castra rei. Sociiis extemplo uocatis,
Tunc ait: O proceres, quid opus depromere uerbis,
 Quo res imperii uergantur pondere belli?
[75] Collectis quando Hister adest hinc inde fluentis
Excidio nostri. Moneo, seruate secundis
Rebus eo uosmet, tantis ac parcite bellis,
Abscedat donec proprios Arnulfus ad agros.
   Pingue solum interea regum dum lustrat uterque,
[80] Pergami adueniunt urbem, quam detinet ultro
Munitam iaculis nimium sudibusque preustis,
 Natura tribuente locum satis arcibus aptum,
Ambrosius, pesti miser heu! deuotus inique.
Qui regum infelix postquam defertur ad aures,
[85] Obsidione iubent densa circumdare muros,
Ne capiat socium quemquam exteriusue remittat,
Dispersi donec populi tot luce sequenti
Conueniant, captumque locis emittere firmis
ui certent, ausit rursus ne talia quisquam.
[90] Postea cum primum stellas aurora fugaret  ,
Urbis ad excidium properat Germana iuuentus,
Undique luctifico sonitu complusa tubarum.
Hic fossas implent alii muroque propinquant,
Pars scalis etiam tendunt conscendere turres.
[95] Urget enim utrorumque nimis presentia regum,
 Menia quod retinent carum pro munere dantum
Omne genus contra telorum effundere ciues
Predurisque parant hostes detrudere contis,
Nec possunt obstare tamen; tot milibus acti
[100] Deficiunt. uerum cadit hic cum fragmine muri,
Ille ruit fossus iaculo; sine uiribus alter
Stat rationis inops. Reclusis undique portis,
Urbs patet, hostili iam iam confusa tumultu.
Ecce uerenda prius nullo sub honore tenentur
[105] Atria; nam scissis pereunt uelamina uittis
uirginis, impulsusque sacer fugit ipse minister,
Quorumdam stringunt ambas quia uincula palmas,
 Oscula que solite sacris sentire litatis.
Ambrosius, auctor sceleris fomesque malorum,
[110] Ut tandem uidet immites dominarier hostes
Arcibus, adscensu celeri petit ardua turris,
Nil sibi sub tanto fidens superesse periclo,
Aedibus ingenuis quondam iam  Marte refertis.
Pellitur inde tamen, uictis accinctus et armis
[115] Arnulfo manibus trahitur post terga reuinctis.
Ille calens ira, testatur cuncta creantem,
Arboris hunc ramis subito demittier alte.
Proh genus inuisum leti, suspendere uentis
Debita membra solo! Mortalibus altera rerum
[120] Pars datur, ac membris prohibetur gleba caducis.
 Hinc igitur iuuenum soluuntur frigore mentes;
Urbibus excedunt, laxisque repagula portis
Disscindunt, hostesque feros in menia linquunt  .
Sed quia non illis predo tutacula terris
[125] Obtinuit, subito Etruscas procinctus ad oras
uertit iter  , regum imperio Romana petentum
Atria; ne summa forsan quia mansit in aula,
 Haud latuisse queat Gallus se dicere, postquam
Fluctiuagas Rheni Arnulfus remearit ad undas.
[130] Fugerat hic Romana uafer sed culmina tandem,
Ne lepidos caperent liquid  fedata tyrannos.
Hi tamen accitis hostilia crimina pandunt
Signiferis, uexilla iubentque educere castris  ,
uiribus ac totis clausas insistere portas,
[135] ui saltem reserantis adire ut limina celum
Principis ecclesie liceat, ne friuola tantos
Propellant figmenta uiros et uota retardent
Presenti promissa loco templisque dicatis.
Talibus imperiis talique hortamine regum
[140] Induuias rapiunt cuncti Mauortis anheli,
Commissas auidi ferro proscindere portas.
 Iam quia parta sibi speculantur nigra Quirites,
Undique dissutis reserant penetralibus Urbem,
Admittuntque duces ueneranda ad delubra mites.
[145] Hic ubi perfectis nituere altaria uotis,
Ardet inexpletum ductor proferre furorem
Barbarus. Infrenes animos sic ira fatigat.
Quid faciat, quo se uertat, que menia uisat,
Ignorat rationis inops. Nam summa tenebat,
[150] Spes ubi pestiferis restabat postera Gallis.
At ductor Latii socium sine more tyrannum
Ut uidet ingruere, placido sic pectore cepit:
Desine, rex uenerande; satis uirtute peractum,
Nec decet ulterius socios deducere Rhenos.
[155] Nam si itidem Wido uictis spem ponit in armis,
Adueniat tumidus, dextra hac, sine, posco domandus,
 Te dominante uiris antiquo federe iunctis.
Mitior his dictis, patitur, repedare uolentes
Barbaricos proceres diuerso ab limite lectos,
[160] Germane princeps metuendus et arbiter aule.
   uix proprios tetigit fines rex ille uerendus:
Legirupis en Wido  tubis rediuiua resumit
Agmina, item uetitos cupiens peruadere campos.
Seuior ipse etiam regni pater hostibus arma
[165] Molitur, tantos auidus  finire labores.
Interea sors  lecta Dei, circumdata saccis,
uota facit, uultum lacrimis altaria circum
Suffusa, has imo referebat pectore uoces:
O rerum genitor, cunctis metuenda potestas,
[170]  Imperio qui bella regis pacemque perenni,
Da tantos cessare dolos; da criminis auctor
ueloci pereat leto; da tempora nostro
Longa duci, quando gemina fert laude coronam,
uirtutis merito, et generis quod stemmate pollet.
[175] Audiit ista sator, totum qui curuat Olympum;
Mortis adesse diem cogit fera bella mouenti,
Sic tamen ut proprio componat lumina lecto.
Ultima lux instat, nec iam spes ulla diei,
 Cum uocat hic natum tanto pro funere mestum,
[180] Hec monita fractis promens memoranda loquelis:
Nate, uides, quam dura premant dispendia uitam,
Que Pater ille hominum uetiti pro crimine pomi
Intulit, et rupto macularit federe massam.
Nec ultra patriis poteris tutarier armis,
[185] Namque rapit natura diem somnumque reducit.
Percipe uerba tamen positi sub fine parentis,
Et ratione uales quacunque, adsciscere forti
Brengario. Hunc etenim fato meliore sequetur
Hesperia, et nostris etiam dominabitur aruis.
[190] Nec plura effatus, medio sermone resistit,
 Et uitam pariter moriens et famina linquit
Letantur populi, mortis cecidisse ministrum,
Et curis soluunt animos ac Marte lacertos:
Ut  cum sole malo tristique rosaria pallent.
[195] Usta noto; si clara dies zephyrique refecit
Aura polum, redit omnis honos, emissaque lucent
Germina, et informes ornat sua gloria uirgas.
   Pars quoque magna uirum properant, Widone sepulto,
Orantes ueniam Latii ductoris ad aulam,
[200] Dum Widone satum, inualido comitante ministro  ,
Deficiunt, duplici nimium discrimine mestum,
Morte patris simul ac notis abeuntibus armis.
 At recolens precepta patris, iubet ire sodalem,
Qui pacem petat ac regem summissus adoret:
[205] Ne memor esse uelit genitoris bella gerentis,
Sed legat in regnum sociali federe amicum,
Militieque etiam Mauors si quando ministrum
Bella ciet. Dux interea uenerabilis euo
   Fert pietatis opem uenientibus ultro maniplis,
[210] Nec Gallos abicit, nec crimina ponit Etruscis,
Pretendit solito uerum pia uiscera cunctis.
Nuntius in medio demum ut Lamberticus adstat,
Et que sit fortuna uiro pacisque uoluntas
Edocet, ipse pater mitis sic pectore reddit:
[215] Aequa referre malis nimium sacra iura recusant.
 Namque poli sensum  demissum traximus arce,
Cuius egent prona et terram spectantia. Mundi
Principio indulsit communis conditor illis
Tantum animam, nobis animum quoque mutuus ut nos
[220] Affectus petere auxilium et prestare iuberet.
Nec genitus gignentis habet pro crimine noxam,
ueridico cecinit quondam uelut ore propheta .
 Quapropter ueniat, noster dicendus amicus
Hac ratione, fide uiolet ne iura proteruus,
[225] In leui cumulans genitoris pectore technam.
Sin tenet ille donum iuuenili mente resumtum,
Colligat arma cito, patrique simillimus ultro
Exercens studium, faxit per bella periclum.
Percipit hec hilaris postquam iuuenilis alumnus,
[230] Procidit, et supplex regi, ueneratur amorem,
Quo tellus, pelagus seruant atque astra tenorem,
Ne pontus liquidis aruum subuertat habenis
Aut ignita poli mergantur sidera lymphis.
Hinc remeans, iuueni defert sua nuntia uoti,
[235] Ordine cuncta monens. Tandem rex optimus atque
 Lambertus properant, ubi fertilis unda Ticini.
Alluit egregiam fluuii cognomine dictam
Urbem, in qua soliti regem spectare Latini.
Mutua uerba serunt, postquam promittit uterque
[240] Mansurum fedus, roseis dum uecta quadrigis 
Fluctibus Oceani perfunditur orbita Phebi,
Aut tellus immota manet, nec pondere cedit,
Undique pulcra tuens uertentem sidera mundum,
Si tot uita uirum posset durare per annos.
[245] O iuuenale decus, si mens non leua fuisset!
 Sepe datas uoluit pacis rescindere dextras
Fraudibus inuentis. Sed enim ratione sagaci
Deprendis, pater alme  , dolos ac murmura temnis.
   Tertia mox tamen hunc Latio produxerat estas 
[250] Ubere telluris potientem pace sequestra:
Ecce dies instat iuuenilibus emula factis,
Mortis acerba ferens. Studio iam uadit in altos
uenandi lucos, cupiens sibi mittier aprum,
Informem aut rapidis occurrere motibus ursum.
[255] Auia sed postquam nimio clamore fatigant
Precipites socii, ipse uno comitante ministro
Dum sternacis equi foderet calcaribus armos,
 Implicitus cecidit sibimet sub pectore collum,
Abrumpens teneram colliso gutture uitam.
[260]  Bucina triste canens disiunctos usque sodales
Conuocat, ac domini letum crudele resignat.
Hoc sonitu nemus omne tremit, fugiuntque uolucres
Elapse pennis, possessaque lustra relinquit
Omne pecus. Tanto sonitu glomeratur utrimque
[265] Lecta manus comitum, disrupto et gutture mutum
Flebilibus iuuenem uocitat clamoribus. Ille
Nititur infelix fractas proferre loquelas;
Succidit in mediis equidem conatibus eger,
Ulterius nec lingua ualet, nec uerba sequuntur  .
[270] Haud  segnes socii crates et molle feretrum
 Arbuteis texunt uirgis ac uimine querno,
Exstructosque toros obtentu frondis inumbrant.
Hic iuuenem agresti sublimem in stramine ponunt.
Qualem uirgineo demessum pollice florem
[275] Seu mollis uiole seu languentis hyacinthi,
Cui neque fulgor adhuc necdum sua forma recessit.
Non iam mater alit tellus uiresque ministrat.
Talibus expostum studiis ad templa reportant,
Ut condant digno iuuenilia membra sepulcro.
[280] Hic ubi ductoris repleuit nuntius auris
Brengarii, Widone satum cecidisse coactum
Cornipedis tergo, trahit has de pectore uoces:
 Heu mortis metuenda lues, que dulcibus annis
Inseritur, tristesque negat componere soles!
[285] Dignior hic genitore foret, compluribus ille
uixerit ac Latium quamuis turbauerit annis.
Undique tota cohors regni concurrit in unum
uociferans: Pie rex, nostri miserere laboris,
Ne geminis posthac cogamur adesse tyrannis,
[290] Cum solus placeas rebus superesse Latinis.
Ut Phebo roseis aruum laxante quadrigis
uere nouo, gaudent pecudes fetuque grauantur,
Humor adest herbis ac uastis semina sulcis,
Gratus er pennis, equorque meabile nautis;
[295] Cuncta nitent; succedit enim natura creatrix,
Et rebus proprias certo dat tempore formas:
Haud secus Italie gestit sub principe tellus,
 Impacatus ubi ab superis cum prole recessit
Guido ferus, fastusque odii moriendo resoluit.


EXPLICIT LIBER III.



INCIPIT LIBER QUARTUS.


    Quarta  igitur Latio uixdum deferbuit estas  ,
Hac ratione iterum solito sublata ueneno
Bellua, Tyrrhenis fundens fera sibila ab oris,
 Sollicitat Rhodani gentem; cui moribus auctor
[5] Temnendus Ludouicus erat, sed stirpe legendus,
Brengario genesi coniunctus quippe superba.
 Hic dudum Ausonium cupidus regnasse per aruum;
Sed uetuit fortuna. Modo quia nuntia uotis
Accipit, extemplo sociis ad tecta uocatis
[10] Regia: Que totiens, inquit, uoluistis, amici,
En uoluenda dies ultro attulit! Este parati,
Predulcesque petamus agros! Nam rure uocamur
uicino Italie. uires huc forte superbas
Dum tulero, propriis discedet ductor ab oris.
[15] O miser inque dies miser, inuictumne lacessas?
Num te fama ducis totum uulgata per orbem
Preterit? O Genitor rerum, compesce furores!
Nescio namque, mali quid mens presagat eunti.
 Iamque ualens modicum inualidos Prouincia alumnos
[20] Legat in Ausonios inimico nomine campos.
Nee uictor decus et Latii, spes unica regni,
Tunc ueneti seruare solum de nomine dictum
Quartanam patiens poterat, nec tendere bellum
Hostibus, immodicas animo sed decoquit iras:
[25] Ut caueis cum forte leo uinclisque tenetur,
Non artus  agitare ualet, non promouere uires,
At duro premitur tantum sub lege magistro;
Forte aliqua partos ualeat si rumpere nodos,
Atque diu desueta cruor madefecerit ora,
[30] Ipse lacer custos iras prior imbuet, inde
 Obuia turba uirum morsus satiabit amaros.
   Interea Ludouicus ouat, regnumque fatigat
Fastibus, ac tantos sibimet blanditur honores,
Hoste uelut necto  spoliis potiatur opimis.
[35] Infaustus uerone etiam contendit ad arcem  .
More pii regis tamen, ut subsedit apertis
Menibus, antiquos sociis disterminat agros,
Nil ueritus; metuenda nimis quia sustulit ipsum
Fama, Berengarium leti dispendia passum
[40] Ah Latium, quis te tantis defenderet armis?
Ergo pius Genitor rerum, seruato magistrum,
Ne pereant uno Latialia gaudia leto!
Conualuit quia regnator tamen, undique lecti
Conueniunt proceres leti, uexillaque castris
[45]  Proripiunt, celeresque Atesis ad menia tendunt,
Hec obiter comi reserantes famina regi:
Te petimus, pietatis honor, nec parua precatu
Credimus hec; urbem propriis si ceperis armis,
Membra uiros sine curtari, qui federa regni
[50] Proturbant totiens, damnum pietatis inique
Ne patiamur! Ad hec: Animis aduertite, ductor,
O proceres, inquit monitus, et crimina capto
 Ne conferte uiro, generis quia sanguine pollet,
Et forsan facinus maturis deseret annis.
[55] Testetur pia iura poli, et dimissus abito.
Hoc satis. Hi contra celeres cum murmure gressus
Intendunt, rabidas acuentes pectoris iras;
Nil moti dictis, potius fera murmura rodunt,
Non se posse malum posthac dimittere inultum.
[60] Talibus adueniunt urbem, muroque propinquant  .
Ilicet admissi penetrant miserabile templum,
Quo Ludouicus erat, subito rapiuntque ligantque,
Et pulchros adimunt oculos. Securus in aula
Forte sedebat enim, idcirco pia munera lucis
[65]  Perdidit, obssessus tenebris quoque solis in ortu.
Tu ponens etiam eurtum femorale Iohannes,
Alta tenes turris, si forte resumere uitam
Sis potis; hinc traheris tamen ad discrimina mortis,
Et miser in patria nudus truncaris arena.
[70] Nuntius at postquam sociorum allabitur aures,
Prelatum iuuenem communi lumine cassum,
Consilii fugiunt inopes, passimque recedunt:
Flante uelut zephyro liquescunt eros aure
uere nouo, gremium soluunt cum rura coactum
[75] Frigore brumali crebris boreeque pruinis.
Nec remouere uiros cessat de parte superbos
Fortis Adalbertus  iuuenilibus obsitus annis,
 Apenninicolas fausto  qui nomine turmas
Elicit, egregio cupidus seruire magistro.
[80] Emicuit subito in mediis lux alma tenebris,
Et rediit pax grata piis, procul agmine tristi
Exempto, patrieque duce ac genitore recepto.
Qui licet effusos toto egerit orbe triumphos,
Cluserat imperii necdum diademate uultum,
[85] Romana steterat rutilus nec uestibus aula
Induperatorum solito de more parentum.
Cur? Nisi quod uicisse dolos uirtute decebat,
Ad summum transire gradum, nisi sepe uocatum?
Summus erat pastor tunc temporis Urbe Iohannes,
[90]  Officio affatim clarus sophiaque repletus,
Atque diu talem merito seruatus ad usum.
Quatenus huic prohibebat opes uicina Charybdis,
Purpura quas dederat maiorum sponte beato,
Limina qui reserat castis rutilantia, Petro,
[95] Dona duci mittit sacris aduecta ministris,
Quo memor extremi tribuat sua iura diei
Romanis, fouet Ausonias quo numine terras,
 Imperii sumpturus eo pro munere sertum,
Solus et occiduo cesar uocitandus in orbe.
[100] Talibus euictus precibus, iubet agmina regni,
Quiscum bella tulit, quiscum sacra munera pacis,
Affore, que tanti gressum comitentur honoris.
Iamque iter emensus postquam confinia Rome
Attigit  , ire iubet celeres ad templa sodales,
[105] uicinum qui se referant. Sonat ecce Sabura
uocibus elatis populi: Properate fauentes!
Rex uenit, Ausoniis dudum exspectatus ab oris,
Qui minuet solita nostros pietate labores!
Feruere tunc uideas Urbem et procedere portis,
[110] Quot Roma gremio gentes circumdat auito.
 Interea princeps collem  qui prominet Urbi
Preteriens, ubi se prato committit ameno  ,
Singula queque modis incendunt ethera miris
Agmina. Namque prius patrio canit ore senatus,
[115] Prefigens sudibus rictus sine carne ferarum  ,
Indicio, deuicta cadent temtamina posthac,
Si qua hostes animo cupient agitare ferino.
Dedaleis Graius sequitur laudare loquellis;
Stoicus hic noster cluibus  quia pollet Athenis
[120] Et sollers iter in Samia bene callet arena.
Cetera turba pium natiua uoce tyrannum
Prosequitur, totaque docet tellure magistrum.
Hic etiam iuuenes nitida respergine creti---
 Alter apostolici nam frater  , consulis  alter
[125] Natus erat---pedibus defigunt oscula regis.
Hinc ubi presul erat, gressum comitantur herilem
uestibuli ante fores, graduum  qua peruius usus
Aduehit ornatam cupidos intrare per aulam.
Ille quidem sacro fulgens residebat amictu,
[130] Altarisque subibat ouans hinc inde minister.
Quid referam populos istinc illincque coactos,
Undantesque gradus. cum rex ad templa subiret,
Euectus pastoris equo  ? Mox quippe sacerdos
 Ipse futurus erat, titulo res digna perenni.
[135] Aduenit ut tandem, lecto comitante ministro,
 Atque pedes sensim gradibus conatur ab imis,
Undique turba premit, cui uix obstare satelles
uoce ualet nutuque minans. Erat omnibus ardor
Cernere presentem, cupiunt quem secula, regem.
[140] Ter quoque sacra pius gradibus uestigia fixit,
Maiestate manus cogens cessare tumultus
Undantis populi. Postquam conscenderat omnem
Adscensum, aureolo presul surgens cliothedro 
Oscula figit ouans, dextramque receptat amicam.
[145] Hinc adeunt aulam, pariter tibi, Petre, dicatam,
Ianitor etherei pandis qui limina templi.
Ante fores stant ambo domus, dum uota facessit
 Rex, etenim se cuncta loco uouet ultro daturum,
Que prius almifici sacris cessere tyranni.
[150] Ilicet his uerbis uoluuntur cardine postes,
Extollitque sacer laudes per templa minister.
Utpote Siluestrum uideat properare magistrum,
Constantinum etiam typico baptismate lautum.
Nec minus his decus orbis inest rerumque potestas,
[155] Tempora ni peiora forent impulsaque cessim
Iam tumulo piscatoris  sacra purpura regis
Sternitur, et Christus lacrimis pulsatur obortis.
Templa petit ductor posthec, ubi fercula dono
Pastoris digesta nitent. Setina  propinant,
[160] Ac, decet ut regem, uariant tuceta  ministri.
 Mox croceis mundum lampas phebea quadrigis,
Luce Deus qua factus homo processit ab antro
Tumbali, perflat. Populus concurrit ab Urbe,
Cernere uestitum trabea imperiique corona
[165] Augustum  . Replicata calent spectacula totis
Aedibus, auratis splendent altaria pannis,
Cum princeps nitidus Tyrio procedit in ostro,
Tegmina uestitus crurum rutilante metallo  ,
Quale decus terre soliti gestare magistri.
[170] Aduenit et Domini pastor prepostus ouili,
Officio letus, quamuis resonaret utrimque
Clamor: Ades presul! Totiens quid gaudia differs
 Innumeris optata modis? Per uincla magistri
Te petimus, depone moras, et suffice uotis!
[175]  Talibus are adeunt gestis apsida sacrate
Lumina terrarum. Modicum post en diadema
Cesar habet capiti gemmis auroque leuatum,
Unguine nectarei simul est respersus oliui;
Celicolis qui mos olim succreuit Hebreis,
[180] Lege sacra solitis reges atque unguere uates,
uenturus quod Christus erat dux atque sacerdos,
Omnia quem propter celo reparentur et aruo.
Iam sacre resonant edes fremituque resultant
Clamantis populi: ualeat tuus aurea princeps
[185] Roma diu, imperiumque graui sub pondere pressum
Erigat, et supera sternat uirtute rebelles!
Perstrepuere nimis; sed facta silentia tandem.
 Lectitat augusti concessos munere pagos
Presulis obsequio gradibus stans lector in altis,
[190] Cesare quo norint omnes data munera, predo
Ulterius paueat sacras sibi sumere terras.
 Dona tulit perpulcra pius tunc denique templo,
Baltea lata ducum, gestamina cara parentum,
Gemmis ac rutilo nimium pretiosa metallo,
[195] Ac uestes etiam signis auroque rigentes,
Distinctum uariis simul ac diadema figuris.
Quid referam, quantis replerit menia donis.
Nonne maris paucas uideor contingere guttas,
Syrtibus atque manu sumptas includere arenas,
[200] Quando breui tantos cludo sermone triumphos?
Doctiloquum, credo, labor iste grauaret Homerum,
Officio et genuit tali quem Mantua dignum.
Nec temtabo meis ultra fastidia dictis,
O iuuenes, inferre, calet quis pectore sanguis,
[205] Et plectro meliore mouet precordia Clio.
 Mille mihi satis est metris tetigisse labores;
Meuius atque licet uidear, uos este Marones,
Et post imperii diadema resumite laudes!




ANNO DOMINI DCCCCLXuIII
SANCTA MATHILDIS REGINA





SANCTAE MATHILDIS uITA ANTIQUIOR






PRAEFATIO EDITORIS

Quod uehementer optant qui antiquis patrie temporibus illustrandis operam impendunt, rarissime uero optantibus contingit, ut in bibliothecis perscrutandis codicibusque euoluendis nouum aperiant fontem, inque librum quempiam incidant obliuione obrutum, qui rebus obscuris uel nouam lucem afferat uel notas affirmet et comprobet, id inopinanti mihi euenit in libello seculi decimi, ex quo noui aliquid proferri posse uix aliquis exspectauerit. Antiquior enim quedam sancte Mathildis uita iam luci datur, quam, dum codicem chronici Polidensis in usum Monumentorum Germanie Pertzio flagitante Gottinga huc transmissum, in fontes inquisiturus euoluebam, quasi in uia inueni. Est hec uita fundamentum longioris illius uite Mathildis quam temporibus Heinrici II compositam in Monumentis Germanie habent lectores  . Sed mirum sane est, neque posterioris huius uite scriptor uel uno uerbo auctorem suum indicauit, neque, quod equidem sciam, antiquioris uite memoria seruata est in codicibus aliis aut in amplis chronicis que ex sexcentis libris conflata sunt, aut in librorum catalogis, ita ut uel leuissima libelli uestigia periisse uideantur. Eo maior habenda est gratia fortune fautrici que hoc apographum tanto naufragio eripuit. De fide huius uite nemo qui uel obiter eam inspexit dubitare potest. Omnes enim scrupulos animo eximet prefatio ad Ottonem imperatorem scripta, a quo iussus opus agressus est auctor, quemque eorum que scripsit iudicem fecit  . Sine dubio Otto ille huius nominis est tertius  . Itaque postquam  imperator factus est Otto, id est inter annos 996 et 1002, scripta est uita, decem circiter annis ante posteriorem uitam, quam ante annum 1012 compositam esse scimus. Quis fuerit auctor, ubi uixerit, frustra queris; eo clarius ex libello patet, eum inter eruditos non esse habendum. Nam, ut ipse fatetur  , ita rustice tam incompto et barbaro sermone scripsit, ut uerborum constructio rarius tantum ad iustum finem perducta sit. Cum itaque obscurior sit totus libellus, hunc sibi sumpsit auctor posterior, ut eum paulo limatiorem politioremque redderet, quod ab aliis in aliis uitis factum esse inter omnes constat. Antiquioris uite prime tantum linee seruate sunt, sepius tamen uerba nonnulla ex illa recurrunt  . Unum uero quod haud minimi est momenti, recisum est caput ultimum, in quo Ottonis I fata extrema leguntur, que ex Widukindo minime petita, cum illo optime concinunt. Mira uero in hoc capite est auctoris sententia, qui uiginti quinque circiter annis post Ottonis I mortem tam seueram censuram in eum exercet, ut eum non legitime sed tumultuante milite coronam imperialem adeptum esse dicat. Fontes quibus hec aliaque debeat silentio preteriit, neque omnia narrauit que in promptu habebat, quia sufficere, si tantum excellentia notarentur, credidit  . In reliquis probata tantum a se scripta esse confirmat. Que duobus tribusue uerbis ille indicauit, auctor posterior longius exposuit, narrationem sententiis exornauit, loquentesque induxit homines; denique adiecit omnia que ad Heinricum ducem, filium Heinrici I, auum Heinrici II, spectant, que de summo matris erga eum amore deque contentione eius cum Ottone I fratre scripsit. In antiquiore enim uita uno tantum loco Heinrici leuiter facta est mentio  . Minime dixerim ab auctore posteriore hec omnia esse inuenta; ex alio fonte petita add itaque sunt, ut Heinricus II, religiosissimus rex, ob tam sanctam auiam clariore glorie fulgore splendere uideretur.

Iam de codice ex quo hec desumpta sunt pauca dicenda sunt. Est hic codex Gottingensis 5a, apograph., chart., 4o, sec. XIu, qui continet Chronicon in usum cenobii Polidensis ab o. c.---1182.  Est hoc apographum codicis cuiusdam Cantabrigensis, qui hodie fato infelici nescio quo desideratur, ita ut in hoc uno apographo Gottingensi tota posita sit auctoritas. Examinauit ipsum codicem Langbainius, qui uir doctus natione Anglus obiit a. 1657, cuius sententiam in primis apographi foliis ita seruauit scriba: »Langbainius in aduersariis n. 1. 12. p. 469 recenset msc. Cantabrig. G. 85, quod est cod. fol. membr. antiq. his uerbis. Titulus huius codicis a tergo ex manu recenti sic habet: »Chronologia uetus ante annos 300 composita;« dixerim potius ante 400 composita et ante 300 scripta, uel etiam chronicon Polidense; nam fuisse olim librum monasterii uel ecclesie Polidensis, que in agro Brunuswicensi est, multa sunt que euincunt:------Totus hic cod. folia numerat 110, estque manu proba exaratus et bene antiqua, orthographia nonnunquam a uulgo recepta uariat. In ipso chronico eclipses luminarium plerumque asterisco miniato notantur. Scriptus dicitur cod. hic circa a. D. 1300 et fuisse ex libris ecclesie Polidensis. Utrumque colligo ex tabula chronologica f. 25. Habet passim lacinias membranaceas reliquo operi insertas et ex eadem aut non multo minus antiqua manu scriptas. Tabula chronologica quam laudat est catalogus pontificum et imperatorum, in quo etiam breuissima quedam adnotata sunt de ecclesia nostri Poledhe ad annos 1223, 1240, 1298, 1390. Extrema ad annum 1421 scripta suut. Que etsi non omnia eadem manu adnotata fuisse uidentur, tamen orthographia probatur codicem sec. XIu fuisse exaratum. In hoc chronico cum primum mentio facta esset Mathildis regine f. 64b hec leguntur uerba: Cuius uitam conscriptam uerte folium et inuenies. Ipsa sequitur quam nunc edituri sumus uita f. 65-69. Etsi apographum satis bene confectum uidetur esse, tamen haud pauca insunt menda, que siue in ipso erant codice, siue ex uerbis haud accurate lectis nata sunt, ideoque in medendis his locis ad coniecturam confugiendum erat. Capita nos instituimus, sed singuli articuli in apographo seruati sepius cum capitibus uite posterioris consentiunt, ita ut in illis antiqua capita seruata esse facile credas. Hec habuimus de uita antiquiore Mathildis; reliqua de chronico Polidensi suo loco proponentur.

Scribebam Berolini mense Decemb. 1849


R. KÖPKE.



INCIPIT PROLOGUS IN uITA MATHCILDIS REGINAE


 Dum plerique mortalium studio seculari inaniter dediti, perhennem sui nominis memoriam seu humani mercedem fauoris inde querentes, uitas clarorum sapienter populares propagando ad aures philosophatico fabulose illustrarent stilo uirorum, nos autem, gloriosissimi Ottonis inperatoris iussu, non philosophando sed uera dicendo laudabilem dignissimorum sui uitam parentum, sibi exemplo aliisque posteris mox futuram, licet rustice, perscripsimus. Et quamuis huius rei nos minime familiares, scribendo quid proferre, agnoscamus, inperiali tamen obtemperantes dignitati, magnas aridum cogenti undas inpellentes [1 1Kb] riuum, non uirium andacia, sed prona deuotione materiam disertis merito reseruandam scriptoribus inprudenter  occupauimus. Nam tantorum latere uirtutes temeritate silentii, nefas putauimus. Ergo, omnis eloquentie presul---quem non solum magni extollit  sublimitas inperii, imo etiam philosophie fauet auctoritas, expleto iudicio cuiusdam dicentis, beatum regimen fore si sapientie studiosos rectores esse contigisset, ita fit, ut non uirtutibus ex dignitate, sed ex uirtute dignitatibus honor accedat---igitur te huius operis, inperator Otto, iudicem facimus, ut, que forte a nobis pretermissa uel uiciose dicta fuerint, sapientium industriam addere uel mutare commendes, et quia tantam materie seriem nos impossibile est ad extremam producere manum, a te, quasi quodam solis splendore, clarius clarescat [2 1Kb] opus. Plura uero ex his que comperta sunt nobis omisimus, quia sufficere si tantum excellentia notarentur credidimus; simul ne legentibus superflua fastidium ingererent fecimus.  Hec autem qui lecturi sunt, fidem dictis adhibeant petimus, nec me quicquam nisi probata scripsisse arbitrentur.



INCIPIT TEXTUS EIUSDEM uITAE


 1. Temporibus quondam regis Francorum Conradi, dux in tota Germania princeps extiterat nomine Otto, genere secundum seculi dignitatem nobilissimus, opibus pollens, et cunctos honore precellens, quia uirtutibus erat preditus, cuius coniugium ueneranda matrona Haduwich subierat moribus non dissimilis. His filie procreantur et tres filii, quos propria parentes educabant nobilitate. Sed diuina prouidentia, ad bonum dirigens, ad bonum cuncta que disponit, horum unum nomine Heinricum maiori sustulit excellentia, qui, quamuis etate minimus, morum tamen probitate inter ceteros primus enituit. Nam a primeuo etatis flore liberius data uiuendi potestate, omnibus unde sanciri [3 1Kb] potest ingenium uitam sapienter instituit, cunctos  obsequens diligensque cum quibus erat, nemini aduersus, nulli se preponens, mestos consolando, miseros iuuando et laudem sine inuidia et pares inueniebat amicos. Hic licet debito ueneraretur honore, specialiter tamen omnibus carus sue mansuetudinis humilitatisque prouocante gratia diligentius honorabatur. Cum autem pueritia transacta, uirile robur intraret, eiusque tractarent parentes cuius femine thalamum genere probitateque non disparem adiret, illorum interea peruenit ad aures, quandam monasterio Hereuordensi pulcherrimam fuisse puellam nomine Machtildam, literalis studio discipline erudiendam actiua atque contemplatiua unde queritur uita, cuius generositas haud minus futuri  claruit sponsi. Nam Widekindi ducis Saxonie originem traxit a stirpe, qui quondam demonum captus errore, predicatorum pro inopia idola adorans, christianos constanter persequebatur. Illo autem tempore Karolus Magnus arcem tenens inperii, uir christianissimus, armis strenuus, lege eruditus, totusque in fide catholicus, et erga Dei cultores beniuolus ac deuotus, contra eundem Widikindum bella cum exercitu iniit, defendende causa fidei, ut semper contra paganos solebat. Cumque simul conuenissent, utrisque placuit principibus, ut ipsi singuli inuicem dimicaturi consurgerent, et cui sors uictoriam contulisset, ipsi totus exercitus sine dubio pareret. Quibus congressis ac diu multumque concertantibus, tandem Dominus lacrimis pulsatus christianorum,  fideli suo bellatori de hoste concessit triumphum, ut fides meruit.

2.  Tunc tanta mentis mutatio Widikindi inuasit pertinaciam, ut se uoluntarius cum familia sua omnique paganorum exercitu tam potestati  regis quam fidei submitteret catholice, quem inperator benigne suscipiens, baptizari fecit a sancto Bonifacio episcopo  , ipse eum leuans de sacro fonte. Ille uero, relicto errore, credulus ad cognitionem ueritatis penitendo sponte peruenit, et sicut prius persecutor destructorque pertinax fuit ecclesie, deinde christianissimus ecclesiarum et Dei extitit cultor, ita ut ipse [4 1Kb] singulas totis [5 1Kb] uiribus studendo construeret cellulas, quas plurimis sanctorum reliquiis nec non ceteris perfectas relinquebat utilitatibus, quarum una multis adhuc nota remanet Aggerinensis dicta  , et eadem que modo retulimus adhuc aliqua ibidem supersunt. Ab huius quoque posteris, postquam christiane se submiserunt religioni, predicte pater puelle prodiit nomine  Tiedericus, cui nobilissima iuncta erat uxor Reinhalda, Fresorum Danorumque genere progrediens. Hanc eandem, ut diximus, uirginem, Hereuordensi que inerat monasterio, non inter sanctimoniales numeranda, sed ad queque utilia libris operibusque nutrienda cum sui matre genitoris, que in uiduitate bonis eo usque profecerat actibus, ut princeps et abbatissa constitueretur sanctimonialium, nobilitas simul et probitatis fauor prodidit. Nam auiti ac paterni in ea eluxit specimen decoris pulchra facie, amabilis in infantia, operibus industria [6 1Kb] , moribus modesta, humilis et larga, et, ut in id etatis puella, tantis implicanda erat laudibus diuina fauente clementia, ut nichil esset supra.

 3. Quod dux Otto dum comperisset, Thitmarum comitem, pueri Heinrici magistrum, uirginem uidere, pulcra laudabilisque si esset, ut ferebatur, premisit. Ille autem herili congruam uidens matrimonio, spemque futuram populis fore, reuersus, cuncta que resciuerat narrauit.  Quo pater audito, eundem iterum una cum filio suo Heinrico ceterosque illuc direxit satellites, qui, percepto ducis mandato, predictum adierunt cenobium. Et primum quidem ceu ignotos se simulando oratorium pauci petebant, puellamque in ipso templo modesti ac uenusti uultus aspiciebant. Urbem igitur egressi, regalique rursum instructi ornatu, magna ingredientes comitante caterua, abbatissam adeundo uirginem, cuius causa uenerant, presentari  compellantes implorabant. Que procedens, niueas genas permixtas [7 1Kb] ignis rubore, candida ueluti lilia rubentibus rosis intermixta, tales dabat ore colores. Quam Heinricus ut uidit, remque ex integro presensit, fixit in uirgine uultum, in tantum  [8 1Kb] eius succensus amore, ut nulla desponsationis interesset mora; sed sequenti die primo mane, ceteris parentum ignorantibus, sola aua eius conscia, que ibi erat abbatissa, non cimbalis seu organis proludentibus, sed clam lectis principum maniplis, toto inde Saxonum in patriam ducebatur honore, donec Walehusen parabatur, ut nobilissimos regesque iam futuros decuit, nuptiale conuiuium. Ibi tandem licito perfruuntur amore, eandemque ciuitatem et cuncta ad hanc pertinentia in dotem illi tradidit.

4. Prefatus uero dux Otto, pater Heinrici, tres post hec uiuens annos, mortem subiit . Principes quoque regni consilium ineuntes tractabant quis heroum principatum teneret. At ipsi  prioris non inmemores gratie, ipsum illum filium elegere ducem, nam et armis Saxonum erat fortissimus, qui plus solito caritatis amore populos placando sibi coniunxit, ita ut eum regem optarent. Post non longum tempus Conradum Francorum regem hominem exuisse contigit ; bello seu pace fieret, ignoramus; sceptrum Heinrico successit, totaque regni facultas. His, ut diximus, dispositis, Saxones rege ditati tali potiuntur honore, quibus nunquam tante primatus subesse solebant cause. O Germania! aliarum prius iugo depressa gentium, sed sublimata modo inperiali decore, regem fideliter seruiendo dilige, eumque quantum poteris iuuare conare, princepsque ne desit ab illo genere optare ne cesses, ne despoliata gradibus honorum  omnibus, prioris redeas ad statum seruitutis. Memoratus igitur Heinricus qui regnum susceperat, iam magis gradus adscendens superiores, queque regna per circulum bello potens suo subiugauerat dominatui, scilicet Sclauos, Danos, Bawarios, Behemos ceterasque gentium nationes, que Saxonico nunquam subesse uidebantur inperio. Quid mirum totiens inimicos superando tante adquisisse triumphum uictorie, cum summo triumphatori regique celesti agens semper gratiarum actiones, ecclesias multis reparari fecisset inpensis? Pauperibus largus, uiduis patrocinabatur et obpressis; suis condigna [9 1Kb] donans militibus, eeteros pietate et pace modesta regebat.

5. Nuptam ergo fencem Machtildam terreno principi,  cum sibi secularis accessisset potestas, plus Dei ad obsequium [10 1Kb] inclinauit uoluntas quam mundi gloria ad elationem; subdita semper Deo, monita sectans sacerdotum, plus participata Christo quam sociata coniugio. Nocturno autem tempore regi se aliquo modo occulte subripiens, ecclesiam orationibus instando magis sponsi diligebat thalamo. Sin aliquando rex deerat, quis credat qualiter se orationibus diffunderet, qualiter se tanquam presentis  Christi pedibus alligaret a primo galli cantu donec aurora crastina primos extulit ortus, que non solum uoce sed etiam perfectis Christum amabat operibus. Si quis pro culpa criminali, ut assolet, adductus ad tribunal, a rege deputabatur interfici, sanctissima regina cruciato condolens, blandimentis usque adeo mulcebat animum principis, donec in ipsa ira regis unde processerat sors mortis, inde procederet uox salutis [11 1Kb] .

6. Natorum quoque nec pretereunda sublimitas, qui utriusque sexus omnes sublimati, summo decorantur honore. Quorum Otto maximus natu, nomen ab auo trahens, ceteris mitior moribusque modestior, populo corde tenus acceptus, regni coronam post patris mortem cum regno capessit, cui ab Anglis  Saxonibus regalis coniux adducta est nomine Edith, membris decora, sed probitate precellentissima. Heinricus autem ortu secundus, Bawariis dux preponitur preclarus. Brunonem uero minimum, uirum sapientem, dignum, sacerdotalem, Colonie archiepiscopum constituere. Nam soror eorum nomine Gerburch, Gisilberto principi Belgicorum tradita fuerat. Predictus itaque rex eiusque dignissima coniux magis ac magis in Dei feruentes amore, Christicolarum curam gerendo cunctis per circuitum monasteriis infinita, quot annis uiuebant, dispensabaut munera, et quo per semet ipsos iter deerat, missis pecuniis larga aderant manu. Hec studiose peragentes, ipsis quoque cenobia construentibus diuino animum indulgebant monitu. Qui dum principibus  militum sue mentis affectum confabulando intimarent, illi statim regi suggesserunt dicentes sanctimoniales in Winedhusen intra sepem cenobii clausas Quedilingaburch posse transferri; nam in eodem monasterio principum filie transigunt uitam, quas ibi manere multorum pro penuria displicuit parentibus.

7. His ergo sermonibus ita dispositis, rex solito more uenandi Botfelden adiit, ibique graui pestis occupatus est uexatione. Sed cum morbo grauescente solutionem corporis imminere sentiret, inde uiam ad Erpesford direxit, quo cunctos illius ditioni subditos adesse precipiens, de regni statu consilium habere cepit. uenerat et abbatissa  iussu regis, que predicto preerat cenobio, quam rex eiusque  compar, prioris non inmemores desiderii, predictas Dei familias in Quindiligeburg transuehi postulabant. Hanc eorum illa petitionem gratanter accipiens, et pluribus principum id suadentibus, ut rex ordinauerat, perfici debere annuit. Finito autem concilio, cum populus domum rediret, rex paucis comitantibus Iemeleuum  adiens, presentem Deo iubente uitam finiuit . Cuius ad exsequias infinitus populorum frequens confluxit numerus,  quibus lamentando sequentibus corpus Quidilingaburg usque transuectum, honorifice, ut equum erat, sepelierunt. Tunc regina immobilis suum uelle cupiens impleri, puellarum cateruam illuc transferri admonuit, quod abbatissa primum firmiter negando prohibuit. Sed quid plura? Regina filio auxiliante, scilicet Ottone rege, aliisque principibus, uoti compos effecta, eandem dehinc cellam magna mentis intentione cuncta quibus opus erat ministrando componebat.

8. Factum est autem post uenerandi mortem Heinrici regis, Ottone, filio eius seniore, regni thronum insidente, predicta regina in uiduitate tante probitatis perstitit, ut uix eam pauci utriusque sexus possent imitari. Prudentis enim erat consilii, mitissima  bonis, dura superbis, elemosinis larga, orationibus intenta, cunctis pia indigentibus, eloquio blanda, caritate erga Deum et proximum atque continentia permansit pura. Sed omnium malorum excitator, inuidus hostis aderat aliquos de principibus stimulando, qui regi ceterisque suis dicebant filiis, hanc plurimam pecuniarum obseruasse multitudinem quam representare debuisset. At illi, ut poscit amor insaciatus habendi, qui non parcit propriis pignoribus, reconditos thesaurorum cumulos, quos illa ecclesiis egenisque pro Christi nomine erogabat, illam proferre cogentes, huc illucque studiose querentes, exploratores discurrere per latera montium et ima collium saltusque siluarum iusserunt, ea perscrutando loca, per que reginam  pecunias per monasteria transmittere putabant, et si quos aliquid preciosi ferentes inuenerunt---nam ipsa Deo dilecta que remanserant occulte ad manum Christi offerre satagebat---seruos contumeliis affectos, que portabantur ui rapientes, uacuos remiserunt. Quin et regni partem, que in dotem ei contigerat, relinquere, monasterium petere, sacrum uelamen suscipere, his aliisque quam pluribus iniurie compellebant stimulis. Que cum per tanta affligeretur, sacre non inmemor Scripture, que dicit: Quia per multas tribulationes oportet nos introire in regnum Dei , dotales dimittendo urbes patrimoniumque requirens, Aggeriensem cellam in occidentali regione adiit. Ibi nec minus consuetis perstabat in bonis operibus. Flagella uero multa  super Ottonem regem uenerunt ueluti matrem ulciscendo, retrouersis uictorie triumphis aliisque rerum secundis [12 1Kb] . Nam grata sancti Spiritus requieuit in Machtilda matre regis, et plurimam in Christo possedit dilectionem.

9. uidens autem rex, quia nichil, ut prius, prosperis  proficiebat, contristatus usque ad mortem timuit. Ingressa autem bone memorie regina Edith: Ne contristetur, ait, dominus meus rex, diuinis enim correptus flagellis, quia matrem optimam de regno pepulisti quasi incognitam. Reuocetur itaque sanctissima, regnumque, ut conuenit, possideat prima. Audiens hec princeps, primum stupore, deinde repletus gaudio maximo, episcopos, presides ceterosque honestos misit satellites dignissimam sui reuocandi gratia matrem, se suaque impendens omnia, et ad quascunque conditiones luendi uoluisset gratanter consentire, sue tantum utendi causa gratie fatetur. Leta ergo genitrix filii accipiens mandata, priora quasi obliuiscendo, omni cum festinatione perfectionem itineris complens, Grona peruenit;  cui rex una cum coniuge obuiam progrediens, pedibusque eius prostratus, quidquid fecerat contrarium secundum matris placitum permutare promisit. At illa decoras lacrimas infusa per genas, filium amplectendo deosculabatur, suis id exigentibus peccatis contigisse testata. Nec mora, pacis ad reconciliationem satisfactione percepta, dotalem regni partem concessit. His igitur caritatis uinculis diu subsistentibus, contigit piam Edith reginam perpetuo uicturam presentem uitam excessisse  . .

10. Rex uero prouecte iam etatis ecclesias cellulasque simul cum matre construi fecit, pacem statuens, recte iudicans, paternam in cunctis imitando pietatem.  Interea ad aures  Ottonis regis fama peruolat Lodewigum  , famosum regem Latinorum, obiisse, eiusque nobilissimam coniugem Adelheidam a quodam Berengario multis iniuriis affligi regnum auferendo, ut ille sibi Italiam usurparet dominandam. Otto igitur rex, principum suasus consilio, rebus rite preparatis comitatus sociis Latium adiens, reginam inde triumphali ereptam uictoria, honorifice in suam transuexit patriam  Quibus legitime matrimonio copulatis  regnumque prouidentibus filii nascuntur utriusque sexus pulcherrimi. Puellam quoque ab aua Machtild dictam rex tradidit in contubernium sanctimonalium in Quidilingaburgensi cenobio, sue implendo optime matris uoluntatem. Puerum uero Ottonem, patris nomine uocatum, primeuo adhuc  etatis flore, genitore multum post uiuente, in regem preordinauerunt , de quo beata Machtildis spiritu prophetie ante predixerat. Nam quotiescunque regalis generabatur progenies, idque ad aures eius peruenit, Deo gratias inquit.  Huius autem pueri natiuitatem nuncio dicente cum  audisset, genu in terram flexo, cateruam Deo illic seruientium conuocans, imnidicis Deum laudare iussit signaque ecclesie consonari, natum celesti regi commendando paruulum, et eius uite optans prosperitatem inquit: Hic ceteris illustrior fama nobis aliquid prebiturus est insigne parentibus.

11. Nunc iam reuertamur ad eiusdem bene gesta Machtildis, que si per singula transcurreremus, inmensum legentibus edidissemus uolumen, neque enim omnia comprehendi possunt, nec omnia latere patimur. Nam eius animus Deo magis ac magis intentus, et de uirtute proficiens in uirtutem, monasteria augendo Palithi clericorum instituit cateruam. Postea Quidilingaburgh in ualle, ea disponente, alia succreuit fratrum congregatio, et in monte cenobium  sanctimonalium. Sed et aliud in propinquo loco Gerendod  , plura quoque cenobia construxit; que non solum per monasteria, ut diximus, Deo seruientibus, sed cunctis extiterat pia indigentibus. Nam preter cotidianam pauperum refectionem, bis in die collecta multitudine, quos regalibus refouebat cibis, semper diebus sabbatorum balneo parato pauperes et peregrinos recreari fecit, aliquando ipsa ingrediens, aliquando uero populum deuitando suos intromittens sequaces, membra mulierum singula diluebat. Egredientibus inde non solum escas prebebat solitas, sed etiam uestium ministrabat adiumenta. Itaque non minus erat misericordie usus, quam de plebe indigentium concursus, nec deerant qui peterent, nec deficiebat quod donaret.  Cum autem ipsa pransura erat, ter supra mensam cotidie omnigenorum allatis ferculorum deliciis, monasterio si aderat, nullum gustabat cibum priusquam christicolis omnia diuisit; sin uero cenobio abfuit, languidis hospitibus sibique seruientibus hec similiter ieiuna porrexit. Illud nec pretereundum, ut quibuscunque erat locis, ignis non deficiebat per noctem, non solum in tectis sed etiam nudo sub ere omnibus ad utilitatem illic commorantibus. Moris quoque soliti hec sancta habebat femina, quotienscunque longum seu breue pergeret iter, candelas secum, singulis ut diuideret oratoriis, et cibaria iuxta currum deferre [13 1Kb] , ut indigentes per uiam reficeret uel egrotos. Si, quando  currum insidenti somnus irrepserat, ut fortasse que noctis uigilias sepe exsomnis orando ducebat, indigentium quisquam obuius factus fuisset, sanctimonialis autem ante eam sedens nomine Ricburg, que ipsius in ministerium preelecta erat, si incaute aut ipsa dormitans, seu librum inspiciendo legeret, curam neglexit pauperis [14 1Kb] , eam non excitaret, regina statim expergefacta, salutiferis caram sequacem  uerbis increpans, currum stare iussit, et cum qui transierat reuocando procurabat pauperem. Quid plura? uirginalem propemodum, benefactis illis promerentibus, adquisierat palmam, nisi tantum secularibus uestium floresceret ornamentis. Nullus enim dies, nulla ferme hora eam a bonis ocio torpentem inueniebat operibus, festis quoque diebus lectioni uacans se occupabat aut ipsa legendo aut ab aliis audiendo, cotidianis uero diebus, quibus operari licet, orationi aut psalmodie incumbens, ut semper solebat, manuum tamen instabat operibus. Si quando per totum diem diuersis populorum circumclusa sermonibus, ut his euenit qui regno president terreno, hora saltem refectionis stans ante mensam aliquid opus faciebat, priusquam [15 1Kb] escam gustaret,  illud memorans ac dicens: Qui non uult operari, non manducet .

12. His actibus beatis occupatam in tantum diuina prouexit clementia, ut etiam Domino largiente miraculorum inclaruisset luce. Nam in Quidilingaburg ciuitate die quadam stans supra montis uerticem, pauperum in ualle uescentem conspexit turmam, minitrumque interrogauit, si panis pauperibus datus esset cum ceteris alimentis, et ille respondens dixit: Minime. Hinc quasi in dispensatorem irata, subito pane erepto, signo crucis manu impresso, Domini inuocato nomine, ut ad omnia solebat, de alto proiecit cacumine, qui per saxa uolutatus et sepem, incolumis cuiusdam pauperis peruenit in sinum, quod qui aderant uidentes mirati sunt, diuina id contigisse  testantes uirtute. Fulgebat et alio in eadem ciuitate miraculo. Nam cum in ecclesia Deo holocaustum offerret deuotissime [16 1Kb] , quedam ceruula domestica intra claustrum edomita, occulte ampullam, uas quoque uini, ut sepe in monasteriis assolet, subripiendo deuorauit, quam presentes obstupefacti feram cedendo, minando, manibus plaudendo requirere non ualebant, donec digna Deo regina ori bestie manu porrecta blandis uerbis dixisset: Redde; nostrum est, quod tulisti. Illa dicto citius hanc quam hauserat reuomuit ampullam. Quis dubitet supernum dominatorem eius meritis feralem in humanum uertisse sensum? Plurima uero in ea operatus est Dominus, que si per [17 1Kb] singula notari possent, miranda uiderentur;  sed intrinsecus magis enituit uirtutibus, quam forinsecus miraculorum signis.

13. Interea regem Ottonem papa  Romam uocante, imperialem, ut credimus, Dei iussu accipere coronam, Italiam adipiscendi gratia petiit , quam prius regina Adelbeid in dotem possederat. Filio igitur suo Ottoni regno tradito, ipse fortium pectorum uiros secum tollendo iuit una cum coniuge,  et Christo duce excellentissimus uictor Latium expugnauit, Berengariumque, qui regnum Latinorum usurpauerat, armis premens, captiuum cum tota familia in Bawariorum regionem ducere iussit. Deinde augustus sancti Petri ad cathedram cum uxore coronatus , Romanum tenens imperium, per Ausonias urbes summa potestate regnabat. His certe diebus quibus rex primum adiuerat Italiam , ipsa eius genitrix spe timoreque correpta, assiduis Deum pro filio interpellabat precibus, quo interim pro nati uictoria singulari sacrificio fortissimum placaret bellatorem.

14. Hec animo sententia tractanti sedit in imo. Construxit etiam in Northusen cenobium, congregans sororum cateruam pro sua suorumque salute  animarum et corporum, sui quoque nepotis Ottonis iunioris consensu. Quod a fundamento construens, illius maximam semper materne gerebat curam inpendendo omne quicquid erat necessarium, dum in uita uiueret presenti. Cumque inperator deuicto Latio in patriam reuersus esset, Coloniam urbem petens  , ubi frater eius Bruno archiepiscopus presidebat, matrem illuc cum rege filio pariter et pulchra uirgine  obuiam sibi uocari precepit. uenit et regina Gerburg, soror eius, et tota regalis utriusque sexus progenies, amore se inuicem uidendi congregata, diuina, ut confidimus, ita disponente clementia; nam post hec simul se non uidebant, nec ulterius temporaliter uidebantur. Sed et illa inclita mater Machtildis  regina, tantorum felix procerum partu, primum a cesare, deinde ab omnibus posteris honorifice suscepta, suos complexa letatur uidisse nepotes, et maxime filium incolumem tali augustum uenisse in gloria exultat Deo gratias agendo. Cui cuncta que de monasterio interea fecerat ordine exposuit, uel quali angeretur timore, opus inceptum non posse perficere, orbatam sui post mortem relinquendo cateruam, seque iam etate maturam intulit, et aliorum curam ideo non gessisse, quia prius incepta [18 1Kb] nondum perfecta erant. Cui rex caritate Dei et proximi succensus, congratulando eius meritis scire se dixit extitisse uictorem, et ne tantos sibi fingeret metus, animum maternum dictis leniendo,  se superstite suisque posteris iurando promisit eidem cenobio nunquam deesse omnis subsidii solamen. Talibus dominam permulcens sermonibus, transeuntes in Saxonum regionem ad eandem Northusen deuenerunt ciuitatem, et ad prefatum monasterium quicquid mater uel filius rex dederant addens, et ipse possessiones casta manu propria subsignata firmiter in perpetuum tradidit. Inde alias populum regendo peragrans urbes, aliquod tempus  in his morabatur regionibus . Romam denuo [19 1Kb] petiit, filio simul assumto.

15. Adpropinquabat autem hora, cum Dominus electe sue famule Machtildi temporalium laborum mercedem reddere destinauerat. Aegrotans igitur per anni circulum, casas et castella peragrabat, infirmitatem prout potuit occultans. Northusen adiit, et Ricburga fideli sua coram presentata, quam prefato cenobio abbatissam preesse fecerat, sperate causa fidei pauperculam bene procurandi cateruam, ait ad illam: Sentio me morbo crescente iam recessuram, et uellem hoc loco sepeliri, ut filii mei erga uos maior esset procuratio; sed scio [20 1Kb] hoc nullo modo consentiri, nam dominus noster Quidilingaburg requiescit Henricus. Quo ergo spes uestra tendenda est,  quo animus dirigendus? ad Deum namque. Plurima uero dans eis salutifera monita, deinde Quidilingaburg peruenit, ibi tandem nimia clade correpta, infirmata est usque ad obitum. uidens autem extremum inminere sibi diem, diuini memor uerbi, ubi dicitur: uende omnia que habes et da pauperibus, et ueni, sequere me , omnem continuo diuitiarum habundantiam que restabat, episcopis, presbiteris atque indigentibus erogari et inter monasteria diuidi precepit, una tantum sibi relicta qua tegebatur ueste, aliis duobus palliis, uno coccineo et alio lineo, que ad sepulturam sibi seruari iussit. Cumque frequentes confluerent populi diuites et pauperes, nec quisquam indonatus abiret, adfuit et Willehelmus Mogontinus archiepiscopus, filius  Ottonis imperatoris. Ostium domus turbata mente ingrediens, ubi infirma iacebat domina, lacrimisque perfusus defleuit ituram; et si rationem ullam dolor admitteret, gaudere potius deberet, nam illa iustorum gregi, ut speramus, in pace coniuncta quiescit. Quem ut uidit dolentem, ingemuit: Tibi, inquiens, commendo animam meam, commendo et destitutam Northusensem cateruam, non solum a te procurandi, uerum etiam inperatorem pro eis admonendi causa [21 1Kb] , quia neque adhuc opere profecto maximam inde pre ceteris curam gero cenobiis. Qui omnia que petierat inpleturum se promisit. Preter hec multa filio Ottoni mandata dedit portanda, sed in uanum quia ille regem ultra non uidit, nam modicum post uiuens,  mortem subiit . Cuius exitum digna illa Christi famula uaticinando, quasi bene conscia, cum abiret, predixit dicens: Est ne nobis aliquid quod Wilhelmo dari possit episcopo? Cui cum responderetur nichil esse, ait illa: Ubi sunt pallia, que nostre sepulture iussimus obseruanda? Dentur hec, nam ille ad suum iter magis his opus habet. In nobis autem inplebitur, quod ore uulgi dicitur: »Parentes nuptialem uestem inueniunt et lugubrem.« Circumstantes  autem nescierunt ad quid hoc dixerat, putabant enim eum Mogonciam iturum. Sed nichil horum inperfectum preteriit, que sancta prophetauerat femina, neque de transitu episcopi, neque de uestium oblatione. Nam cum defuncta feretro inponeretur, uenerunt nuncii filie eius regine Gerburgis pallium ferentes auro intextum, quod suum dominique sui regis Henrici sepulcrum aptum erat ad cooperiendum. Quodam igitur die sabbati, quem semper bonis amauerat operibus, extremis superuenientibus, neptulam suam, inperatoris filiam, cenobii abbatissam ad se uocans, salutiferis insistendo monitis, piam et humilem, prudentem et cautam sibi commisso gregi studiose prouidere docuit; monasterium raro egredi, sacris mentem indulgere scripturis, et que legeret  alias [22 1Kb] docere, quicquid uero alias monendo instimularet, ipsa prius omnibus relinquens exemplum bonis inpleret operibus. Quin etiam computarium, in quo erant nomina procerum scripta defunctorum, in manum ipsius dans, animam illi commendauit Heinrici nec non et suam, sed et omnium quorum ipsa memoriam recolebat fidelium. Nouissime quoque Ricburg abbatissa Northusensis mesta processit, regine pedes flens amplectendo: Cui nos, ait, spes nostri omnium et solamen, desolatas relinquis? At illa, oculis eleuatis et manibus expansis: Summo, inquit, uos commendo pastori. Credo enim filium meum prioris haud inmemorem promissionis, dicentis, se superstite suisque posteris eidem nunquam solamen deesse cenobio; sin autem, uos ab hominibus relicte,  quia Deus in se sperantes non deserit, primum querite regnum Dei, et omnia adiicientur uobis . Deinde ad circumstantes conuersa dixit: Bene agite, ciliciumque mihi subponite, me sursum uersa, ut spiritus redeat ad Deum, caro uero redigatur in puluerem. His itaque omnibus iuxta diuinum ordinem dispositis, plena dierum et perfecta etate, exemplum boni operis posteris relinquens, soboles suas atque ex eis uidens nepotes usque in quartam generationem  , Mactildis regina Deo et angelis spiritum  reddidit, migrauitque ad Dominum 2 Idus Marcii in Quidilingaburg ciuitate , ibique in basilica sancti Seruacii episcopi et confessoris honorifice  tradita sepulture, iuxta sepulcrum domini sui Heinrici requiescit.

16. Post cuius excessum legati scripta ferentes in Italiam ingressi sunt, ubi filius eius Otto inperator rem publicam gubernabat Latio, uir omni pietate merito predicandus, si ei uel diadema non legitime sed tumultuante milite inpositum repudiare  , uel armis abstinere licuisset. Sed magnum inperium nec sine armis potuit teneri. Non tamen illum opes regni, nec inperii dignitas, non diadema, non purpura, Christi a famulatu diuellere poterant. Huic palacium insidenti legati, ut diximus, introgressi, quo rex alto sedebat solio, et coram data copia fandi, epistolas aperiendo matrem ipsius obisse nunciarunt. Qua ille uoce percepta totus excussus, facie  pallidus, lacrimis obortis uberrime fleuit, materno illum excitante amore. Deinde omnia se inpleturum que genitrix petierat affirmabat. Perfecit uero statim et aliqua Northusensi cenobio tradita parte matrimonii materni in occidentali regione. Misit et illuc priuilegium a Romano papa datum, ut ipsa domina prius postulauerat. Sed aliquod in Ausonia [23 1Kb] tempus morabatur, donec filio suo Ottoni iuniori de partibus Grecie, augusti de palatio, regalis fuisset data coniux preclara dicta nomine Theophanu cum innumeris thesaurorum diuitiis  . Et cum fecisset ambos imperiali decorari nomine  , tunc demum coniuge simul comitante filioque pariter cum uxore, patriam Saxonum reuisit  . Paschali uero tempore ad urbem Quidilingaburg uenit , ubi patris fuerat ac matris sepulcrum, ibique honorifice susceptus, omni populo ei [24 1Kb] obuiam congregato, sacratissimos illic permanebat dies. Inde iam egressus Mimileuum egrotus peruenit  , ibique die quadam oratorium inductus et uespertinas laudes audiens, ut semper ecclesias Deique seruitium diligebat, angelis suscipientibus emisit spiritum . Igitur post eius exitum Otto iunior, filius eius excellentissimus, regnum Latinorum possedit et Saxonum, quem paterne  auiteque non imparem credimus uirtutis prestante domino nostro Iesu Christo, qui uiuit et regnat in omnia secula. Amen.





EPISTOLA INEDITA MATHILDIS SUEuAE SORORIS GISLAE IMPERATRICIS ET AuIAE MATHILDIS TOSCANAE DATA ANNO 1027 AUT 1028 AD MISEGONEM II POLONIAE REGEM  ET COMMENTARIUS CRITICO-HISTORICO-EXEGETICUS IN EAM EPISTOLAM SIuE uINDICIAE QUATUOR PRIMORUM POLONIAE LATINO-CHRISTIANAE REGUM AUCTORE PHIL. ANT. DETHIERO PHILOSOPH. DOCTORE ET SOC. ANTIQUITATUM THURING. SAXON. SODAL AB EPIST.  [250 Exemplaribus impressa.]




PRAEFATIO

Quem publici iuris nunc facio codicem, is olim non parui momenti fuisse uidetur, quum inter Slauos illinc, hinc Germanos; inter Christianos Greco-Slauonicos ab Oriente, ab Occidente Christianos Latinos, de imperio mundi certamen peruicacissimum atque asperrimum armis dubiis, modo secundis, modo aduersis, sed semper luctuosis atque funestis pugnaretur.

Discrimen illud cruentissimum inter gentes ac religiones per tot secula raro dormiens sedatumque, nostris temporibus in dies crescit; discordia iam iam eruptura, atque bellis futura genitrix, omnium fere animos conflagratione sua rapit.

In edendo hoc apud Polonos monumento studii ritus latini in seculo undecimo, quid facilius ac obtemperare uel adulari his illisue? Quid e contra difficilius ac seruare eam anime tranquillitatem, sine qua recti quid consistere nequit?

uerum enimuero id scribenti non soli precauendum sed legenti non minus. ueritatem puram---utinam sine errore!---nichilque nisi ueritatem historicam quesiuit libelli auctor. Que ueritas rarissime ubicunque placere potest: attamen optimo cuique sepissime. Quodsi minor paginarum numerus lectori displicet, scriptor quidem non »sublimi tanget sidera uertice,« sed uterque laude digni esse uidentur.

Scribebam Berolini mense Ianuario anni MDCCCXLII.



CAP. I.---Modus historiam tractandi.


Inter omnes qui historie student, iam satis constat, que in priore medii eui parte sit monumentorum ceuorum raritas; neminem fugit eo obscuriorem esse historiam populorum tunc uiuentium, quo  longius hi abessent a luce christiane fidei, quippe que tanquam fax non corda modo sed et artes liberales illuminat et fallaces ignorantie tenebras fugat. Aurora quoque christiana, proh dolor! nubibus sanguine rubris obducta, nonnisi raris radiis coruscans,  terras, uiros, facinora non illustrat, sed omnia hic splendentia illic horrentia uix oculis perspicacissimis dignoscenda prebet. Sepissime harioli coniectura eget.

Adde tamen aliud maximum, mea quidem sententia, ueritatis in historia cognoscende impedimentum: nempe omnes fere, qui historias scripserunt, re ipsa nolente uolente, pro aris et focis sibi dimicandum esse censuerunt; qua re fit, ut idem facinus, prout hinc aut illinc tradatur, sibi dissimilius sit, quam color niger albo. , . Tolle, rabula, manus profanas a Sanctuario historie, quam Deus ipse, ille omnium rerum moderator sapientissimus sic esse uoluit; quam uel impune nemo unquam lesit, se Deo sapientiorem putans; non impune  dico, quippe que non in libris modo, sed in uita ipsa uindex grauis, acer, immo cruentus semper extitit; eo cruentior etiam quo tardior. Ne quis mihi obiiciat, nostris temporibus eos qui rebus presint publicis hanc profanationem historie, hanc pestem fouere, neque cuiquam licere memori esse Taciti uerbis »Sine ira et studio:«---»Nos, Nos, consules, desumus!« Eo magis etiam Historia indignatur, scriptores ea, que in sua manu sunt, falso studio, aut ira sepe ficta, deformare uel inquinare, legentiumque tempore et iudicio abuti.

Licet exempla minime rara sint, tamen unum tibi offeram in Miceslao II  Polonorum rege, quem ab indigenis et germanis tam diuersimodo descriptum inuenies, ut nichil fere de eo proferri  queat, cuius rei autorem non habeas.

Optimi quique nunc in historia inuestiganda ad monumenta ipsa recurrunt, diplomata ceua ex archiuis publicis ac priuatis formica seduliores ad lucem producunt; hos aceruos monumentorum undique collatorum alii explorant, componunt cum chronicis et traditionibus, et que in his cum diplomatibus non consentiunt, tanquam suspecta, corrupta aut conficta respuunt. Cuius Rei optimum exemplum habemus in libro celeberrimo: Ranke, Iahrbücher der Sachsischen Kaiser. uideant tamen, ne ex Scylla in Charibdin abeant. Sepe enim in traditione modicillum quoddam spurcum est et tale esse facile probatur; num ideo tota illa traditio abiicienda  est? Si exempli gratia lex quedam Romulea esse dicitur, et celeberrimus Niebuhrius Romulum regem in mythos abducit, an continuo eam legem non extitisse demonstratum est?

Nos in hac dissertatione sepe tentabimus, reiicientes quidem suspecta, conseruare tamen eam partem traditionis que uera uidetur. Cur periculum fecerimus in primis regibus Christiane Polonie, caput sequens declarabit.



CAP. II.---Liber liturgicus manuscriptus Caroli Magni et Alcuini describitur:

Cum ante hos aliquot annos, iussu uenerabilis prepositi Fischeri, perlustrarem bibliothecam ecclesie catholice Sancte Hedwigis Berolinensis, que maximam partem constat ex libris Monasterii S.  Marie de Noua-Cella , a rege defuncto Friderico Wilhelmo tertio secularisati; inueni librum manuscriptum membranaceum, foliorum octoginta trium, forme quadrate. Catalogus illorum librorum negligenter conscriptus hecce de hoc libro continet uerba: »Ein lateinisches Manscript auf Pergament, dem Ansehn nach sehr alt, ohne Titel, mit gothischer Schrift, nach der Meinung des Abts Optatus Paul ein Chorgebetbuch.«

Quum diligentius inspicerem, statim uidi codicem maioris esse pretii.

In folio, ut nunc se habet, primo, legitur manu recentissima a fronte: »Ex bibliotheca Dñi Abbatis Monasterii B. u. Marie de Noua-Cella.« Folio primo  uerso et folio secundo a fronte legitur hymnus in archangelos S. Michelem, Gabrielem, et Raphelem, et in margine hymni Alleluia cum notulis cantandis. Scriptus esse uidetur hic hymnus a manu recentiori quam que in reliqua libri parte sunt. Nam littere paullo inclinate sunt, licet in notulis linee desint et Gregoriana neumata, que dicunt, esse uideantur, cuius exemplum supra, in figura 2, habes ad uersum: »Per quem letabunda perornatur machina mundi tota.«

Folium secundum uersum et folium tertium a fronte, continent epistolam dedicatoriam, que incipit cum uerbis: »Domno M.« et de qua in hac dissertatione uberius agemus.

Folium tertium uersum implet  imago  picta principis cuiusdam coronati, purpurati, solio insidentis, sinistra sceptrum gestantis, dextera uero accipientis librum, quem manibus uelatis femina quedam offert. Suprascriptos legimus minio pictos, litteris maiusculis, hosce geminos uersus Leoninos, i. e: Hexametros, quorum prius hemistichon eundem in fine sonum habet, quem posterius, id est, ut linguis uernaculis dicunt, rimam .


»Hunc librum Regi Mahthilt donat Misegoni;
Quam genuit clarus Sueuorum Dux Herimannus.«

Folio tandem quarto recto uerus est libri titulus, minio pictus, litteris maiusculis: »In Christi nomine incipit liber officiorum quem Romanum ordinem appellant.« In margine minusculis rubrica  additur: »De natale Dñi.«

Sequitur litteris maiusculis cum initiali maxima ornatissimaque : »Sacratissima huius »Diei Natiuitas ideo dicitur! quod in ea natus est Christus.« et cet. Folio quinto uerso exponitur dies festus: »de circumcisione Domini;« et sic in sequentibus omnes dies solemnes anni Christiani a Natiuitate Domini usque ad festiuitatem omnium Sanctorum  recensentur et ritus explicantur.

Folio 42 uerso incipit ordo ad uisitandum infirmum; folio 43 uerso ordo defunctorum; folio 46 de gradibus ecclesiasticis; folio 48 qualiter episcopus ordinetur in Romana ecclesia; folio 53 ad 74 incipit breuis expositio misse; fol. 74 de Symbolo; fol 76 uerso ad fol. 83 ex alio quodam libro transcripta  de sacris ordinibus et de uestibus sacerdotalibus.

Liber hic liturgicus maximam partem non ignotus est. uulgo eum Pseudo-Alcuineum nominant. Typis iam exaratus est, licet mendose, in collectione Hittorpiana, et alibi. At desunt tamen multa in editis que manuscriptus noster intacta offert. Quantum attinet ad autorem maxime huius libri liturgici partis, demonstrare posse mihi uideor, Carolum magnum et Alcuinum alteris curis eum composuisse. Sed de hac re alio loco agemus.

 Constat igitur hucusque librum nostrum manuscriptum esse exemplar ordinis liturgici ecclesie Romane, a Mathilde quadam, filia cuiusdam Hermanni Ducis Sueuorum, donatum regi cuidam Misegoni.

Redeamus ad epistolam dedicatoriam nostri exemplaris, que nunc fortasse melius intelligi poterit. En eam ipsam hic typis expressam, uerbotenus, cum mendis orthographicis et interpunctione intacta:





CAP. III.---Epistola dedicatoria Mathildis Sueue ad Misegonem regem.


Domno M.  uirtutis uere cultori uerissimo. regique inuictissimo. M.  suppremum in Christo gaudium. ac felicem super hoste triumphum. Quoniam tibi diuina gratia regium nomen pariter et honorem concessit. arteque regnandi ad id necessaria honestissime ditauit! felici inceptu ut audiui. ipsi diuinitati regni tui primitias deuoto pectore consecrasti. Quis enim predecessorum tuorum tantas erexit ecclesias? Quis in laudem dei totidem coadunauit linguas? cum in propria et in latina Deum digne uenerari posses. in hoc tibi non satis. grecam superaddere maluisti. Hec et huiusmodi studia te si in finem perseueraueris. beatissimum predicant. teque non adeo humano quam diuino iudicio electum. ad regendum populum sanctum Dei ueracissime testantur. qui in iudicio prouidus. in bonitate conspicuus. in uniuersa morum honestate preclarus haberis. uiduis ut uir. orphanis ut pater. egenis et pauperibus incorruptus defensor ab omnibus comprobaris. non considerando personam pauperis. uel uenerando uultum potentis. sed libra iustitie que proponuntur cuncta examinas. Christi procul dubio militem cum beato Sebastiano sub regalis uestitus cultu ducis absconditum. Deo tantum ut restituas animas diabolica fraude deceptas. qui talentum tibi commissum reportare centuplicatum uehementer anhelas. auditurus beatam uocem qua dicitur. Euge serue bone et fidelis. et cetera. Paternis nempe exemplis ammonitus totus pene uersaris in celestibus. qui in illa mundi parte quam regis. quasi quidam fons et origo sancte catholice et apostolice extitit fidei. Nam quos sancti predicatores corrigere non poterant uerbo! ille insecutus est ferro. compellens ad cenam dominicam barbaras ac ferocissimas nationes. Hunc autem librum ideo tibi direxi. nequid in diuinis officiis incognitum fore tue regie dignitati. sciens te spiritali prerogatiua preditum. procul dubio habere acceptum. In quo quid significent uarietates que per diuersa tempora in eisdem recoluntur officiis. curiosus lector facile reperiet. Deus omnipotens cuius constitutione regali diademate coronatus es. ipse tibi spacium uite palmamque uictorie largiendo. cunctis efficiat hostibus fortiorem. Ad uelle uale.


CAP. Iu.---De litterarum forma et interpunctione Msti.


Litterarum forma est nitidissima. In maiusculis, quadrate et rectilinee latine, mixte sunt cum rotundioribus gothicis------quod obtinet in litteris D, M, N, Q, A, C, U, L, R, E, H, I, T. et P. Rotundioris tantum forme B, F. K, X, Y et Z.

 Minuscularum autem formas offert liber eas quas fig. 5. incidendas curaui.

Sigle quam plurime occurrunt; formas aliquot earum in fig. 6 habes, de quibus agam capite XXXII.

Ista litterarum mixtione, maiuscularum forme quadrate, cum rotundis, presertim utebantur seculo undecimo post Christum natum; quamuis exempla seculi precedentis et insequentis, ea tamen rariora,  occurrunt. Neque id mirum; sensim sensimque forme mutantur, et ueteris moris semper aliquid remanet et conseruatur.

De interpunctione notandum, semper punctum inferiori loco positum nostram significare uirgulam; uirgulam uero directam paulo tamen ad dexteram inclinatam, suprapositam tali puncto  esse nostrum semicolon. Solo punctum superiori loco positum est colon nostrum. Quodsi infra hoc punctum uirgula curuata additur  maximam indicat interpunctionem nostro puncto comparandum. Interrogandi signum fere uulgare est.



CAP. u.---Syntaxis singularis exemplum.

Iam colligenda esse uidentur, que de Misegone hic dicuntur, ad personam eius definiendam. Laus  eius tanta est, ut adulatoris quiddam perpluat. At ne sic quidem omnia conseruari possunt pro Misegone, modo accuratius passus epistole inde a uersu 21 ad 26 examinetur. Mira enim sed non inaudita uocum est Syntaxis; modo secunda uerbi persona , modo tertia occurrit , uno eodemque tenore. Neque tamen primo obtutu alia inesse uidetur persona ac Misego. Dum ea uolutarem, et nullo modo quadrare intelligerem, tandem mihi uisus sum huius singularis rei causam uidere in audacissima structura quam grammatici Synesin nominant. Qua Synesi in uersu 22do Pronomen relatiuum qui antecendens habet Patrem ex adiectiuo Paternis supplendum; qua sola ratione omnia optime intelliguntur  et quadrant. Fortasse paternis pro patris positum est a correctore, qui non uidit post octo uoces sequens relatiuum qui. Sic in Cicerone Brut. 29: ad senatoriam sententiam, cuius ille erat princeps in Liu. II. 53. ueiens bellum exortum, quibus in Ces. bell. Gall. I. 40. seruili tumultu, quos cf. ib. Herzog.

Habemus igitur Misegonem quendam regem, cuius pater in Misegonis regno quasi quidam fons Christiane extitit fidei, et barbaras gentes ferro ad cenam dominicam compulerit.



CAP. uI.---De Misegone III, Polonorum duce.

Reges Misegones non occurrunt, nisi apud gentem Lechiticam. Dominis orthographia uariat; Mieszko, Meszko, Miseco, Misego, Mesico, Misacho, Miczceslaus,  Miska immo et Miscio inuenitur. Tres fuerunt omnino in Polonia principes huius nominis; quorum tertius, cognomine Senex, hic nullo modo intelligi posse uel inde apparet, quod neque unquam rex nominatus sit, cuius rei certissima testimonia apud omnes scriptores exstant; neque pater eius fons Christiane fidei in Polonia nuncupari possit; neque tandem ipse Misego III ulla laude dignus fuerit. Nam pater, antequam e uita discesserat, diuidit regnum inter filios quinque, et Miesco secundogenitus Dux factus est a. 1139 regionis occidentalis . Gubernacula quidem totius Polonie regenda accepit anno 1173, sed sub uero Ducis tantum titulo. Denique expulsus anno 1178, restitutus anno 1199, iterum eiectus  anno 1200, ultimo loco restitutus anno 1202, tandem defunctus anno 1205, singulare imbecillitatis dedit exemplum.



CAP. uII.---Misego Ie fontibus Polonorum.

Primus autem Misego, natus quidem anno 931, sed lumen terre non uidisse, cecus enim extitisse, ideoque causam nominis eousque inauditi fuisse, a gentis illius scriptoribus traditur. Proceres enim ratos principem, oculorum lumine priuatum, rempublicam gubernare non posse, et sic fore causam turbationum, que polonice Mieszko, germanice Mischung, latine mixtio sonant, hoc ei indidisse nomen  ; Septimo uero etatis anno diuinitus per miraculum lumen oculorum nactum esse  , Patri Zemomislao, mortuo anno 964, successisse Misegonem   ; iam tunc aliquot inter Polonos, eosque non humili loco natos, Deum uerum Christianorum coluisse  ; nec tamen moram fuisse, quin omnes fere Slauorum gentes idolorum cultui renuntiarent; cui rei occasionem dedisse  feminam quandam Christianam; Misegonem enim ducem , ut tum, more gentis, licebat, uxoribus pluribus,  usum esse, et nocturnales uariasse uices; posteritate tamen caruisse; Christianum igitur quendam principi autorem fuisse, ut, repudiatis pellicibus, unam, eamque Christianum duceret uxorem; quare fore ut Deus eius uota non irrita redderet; placuisse consilium  Principi; misisse procos ad Boleslaum fratricidam, Bohemie ducem, qui eius filiam, Dambrowkam formosissimam et Christiane fidei amantissimam, nomine ipsorum Ducis peterent in matrimonium; cui Dombrowke non collibuisse nuptias inire, priusquam Poloni cum Duce Christianam suscepissent fidem; Misegonem igitur, annuentibus »baronis« uix miraculo motis, »cum uniuersa gente Lechitica« antea baptizatum, dehinc anno 966 duxisse Dambrowkam  ; omnia denique idola, iussu ducis fracta templaque combusta esse in tota eius ditione, Deminico Letare ante Nonas Martias anni insequentis; ita ut, miro modo, primo ictu, primo, ut ita dicam, oculorum principis nutu, ne minimo quidem uestigio relicto euanuerit idololatria; ab ipso  Misegone  illico post sacrum eius baptisma, omnes ecclesias et episcopatus Polonie esse ordinatas, geminas metropoles Gnesenie et Cracouie institutas, et his iure Metropolitico subiectos septem episcopos tum constitutos, Posnaniensem, Smogorzouiensem , Kruszwiciensem , Plocensem, Culmensem, Lubucensem et Caminiecensem; ut de ecclesiis et monasteriis taceam. Nomimant episcopos et Cardinalem Aegidium episcopum Tusculanum, legatum apostolicum Iohannis XIII  , qui missus a summo Pontifice confirmasset episcopatus, cisque terminos posuisset,  decima iam omnium frugum ecclesiis Misegonem assignasse, et Polonie »Baronitatem«  in ecclesiis construendis fundandisque  mores Principum emulatam.



CAP. uIII.---De eodem Misegone I secundum fontes Germanos.

Hec uel talia ab autoribus Polonis memorantur de Misegone I; sed quum nemo eorum illis temporibus uixerit, et omnes sint saltem seculis aliquot recentiores, eos traditione uaga fultos uel ceco patrie et ritus Romani amore ductos, suo quemque modo partem ueritatis tacuisse, eamque deformasse, uel etiam pannum adfuisse censuerim.

Scriptores Germani huius temporis, uel certe non ita multo post uiuentes, aliter depingunt Misegonem primum, et eo maiore digni fide uidentur, quod cum  iis unus alterue Polomorum antiquissimus Annalista consentiunt.

Narrant igitur Regem Miskam duabus uicibus prelio superatum fuisse a Wichmanno quodam,  copias barbaras  tum ducente  . Ab ipso Gerone, orientalium Marchione Lusizi et Selpuli, Miseconem cum sibi subiectis, imperiali subditum esse ditioni anno 963, Thietmarus memorat  . Sagacissimus Repellius recte monet tunc temporis debellatam esse Slauorum gentem a Germanis, non finium modo imperii promouendorum causa sed et religionis Christiane propagande  . Secundo igitur post deuictum Miseconem anno iidem ferunt, Dubrawkam,  Boleslai, fratris S. Wenceslai, filiam, (aut huius Martyris sororem, ut habet Boguphalus  , ei nupsisse anno 965; neque prius Miseconem cum parte Polonorum aqua baptismatis ablutum fuisse, quam anno insequenti; Iordanum quoque, primum Christianorum in hac regione antistitem, multum cum Polonis sudasse, dum eos ad superne cultum uinee sedulus uerbo et opere inuitaret  ; eundem Iordanum anno 968 esse ordinatum Posnaniensem, siue omnium Polonorum episcopum, et suffraganeum sedis archiepiscopalis Magdeburgice, ab Ottone Magno eo ipso tempore erecte et fundate  , qua ecclesiastica et politica cum Ottonibus societate, supradictum inimicum Ottonis Wichmannum, et quibus preesset barbaris paganis, hostes nactum esse  Miseconem; acriter pugnatum, barbaros fugatos et Wichmannum cecidisse  . Degente autem Ottone Magno in Italia, inter Marchionem Udonem et Miseconem bellum ortum esse; superbiam enim uictoris Udonis ne humilissimis quidem Miseconis artibus uinci potuisse  ; prelio igitur cruentissimo germanos deuictos penam superbie luisse, et Marchionem cum patre Ditmari solos uix fuga euasisse iustam uindictam  ; insequenti anno in Quedlinburgensi conuentu adfuisse Ottonem, eoque confluxisse imperatoris edicto Polonorum Miseconem et Bohemorum Bolizlauum  duces  , compositam litem, et ditatos muneribus reuersos esse ad sua letantes; mox, defuncto Ottone magno, eosdem  Du es ex partibus stetisse Henrici Rixosi, ducis Bauarie  , qui, ut frater patruelis noui regis Ottonis secundi, secutus patris exemplum, quem constat cum fratre Ottone Magno sepe conflixisse, bellum ciuile mouit, regnum affectans, et cognomine Rixosi dignus  , affinitatem enim quandam intercessisse inter hos tres duces coniiciunt quidam, efficientes Boleslaum II.  uxorem habuisse Emmam Burgundicam, sororem Gisele uxoris Henrici Rixosi  ; Henricum autem deuictum ab Ottone secundo, custodie episcopi Ultraiectini esse mandatum; mortuo tamen Ottone II. ad arma ruisse secunda uice, patruelis filio paruulo, Ottoni tertio, imperium erepturum; ad eum Quedlinburgi degentem, Miseconem et Mistui et Bolizlauum duces cum  ceteris ineffabilibus confluxisse, auxilium sibi deinceps ut regi et domino iuramentis affirmantes  . Henricum tamen paulo post armis spretis in pacem rediisse cum Ottone, secutos esse duces, et Misegonem se regi Ottoni dedisse  ; defuncta uero iam tum Dubrawka   Miseconem aliam duxisse uxorem, Odam filiam marchionis Dietrici, monialem et idcirco non sine maxima cleri nota  , sed Deo hanc affinitatem uolente; quum enim interim pagani Albim et uiadrum habitantes Christianos e sua regione expulissent, sepius eum socium extitisse Imperatoris uel Marchionum, et contra paganos pugnasse  , denique senem mortuum esse anno 992, octauo Calendas Iunias   .



CAP. IX.---Num Miseco primus rex potuerit nominari, et numquid sit Misego noster.


Neque Polodi neque Germani ueritatem puram dixisse uidentur; illi nullo modo, neque unquam Poloniam imperio Romanorum Germanico obstrictam fuisse; hi eam feudali ligamine obnoxiam ubique ostendunt  .

Certe constat, Miseconem unum tantummodo Polonorum Posnaniensem instituisse episcopum; Polonos plerumque inuitos, neque omnes Christianam fidem cum Duce accepisse; finitumos barbaros et paganos paratos fuisse ad pugnandum pro idolis et ad Christianis bellum inferendum. Egebat igitur Misego non minus auxilio Imperatoris, quam hic illius. Quid multa? Societas quedam inita est maioris  cum minore, uaga quidem sed intima, quam Ottones  minus superbia imperatorie dignitatis turbare gestiebant, quam Udo, aut alii marchiones  .

Quam ob rem Widukindo simpliciter amicus Imperatoris nominatur . Ceterum de dignitate Misegonis utrum, Rexne fuerit, an Dux, multa dicuntur. Plerumque Germani fontes eum ducem, sed quidam etiam regem nominant  . Principes barbarorum sepe in medio euo admodum negligenter uel duces uel reguli uel reges nominantur, sepissime tamen cum quadam hinc deprimendi illinc extollendi arrogantia. Optima latinitate Dux etiam male sonaret; nam sensus feudalis, quo Dux Domini iussu hereditario modo feudo preest, omnino latinis alienus est, et in undecimo nostre ere seculo nondum tota sua ui inualuit. Mihi ea disputatio de lana caprina  esse uidetur. Hic eam rem tetigisse sufficiat; quippe quam infra  uberius tractabimus. Utcunque erit, nemo infitias ibit, hunc Misegonem fuisse primum in Polonia principem Christianum, sensu ecclesie latine, neque igitur patrem eius fontem Christiane fidei nominari posse a femina ecclesie latine fautrice.

Sequitur, id quod in codice nostro de patre Miseconis dicitur, nullo modo de Zemomislao intelligi posse; neque igitur filium eius Miseconem I esse nostri manuscripti Misegonem.

Superest Misego secundus, cuius Patrem Bolizlauum reuera fontem quendam fidei Christiane in hac regione fuisse, ordine docebimus.



CAP. X.---De Bolizlauo I patre Miseconis II. Totius Polonie imperium obtinet; imperatori auxilia subministrat.


De Bolizlauo I et apud Polonos et apud Germanos scriptores, magis inter se conuenientia traduntur, neque omnino discrepantia habent Ruthenorum scriptores. Qua re, que constant, duce potissimum Repellio  , carptim narranda, neque tamen ea in quibus discrepant autores, pretereunda censemus.

Dambrowka Bohema Misegoni anno 967 filium pepererat, cui auunculi  materni nomen impositum est Bolizlauus, quod significat plurimum famosus  . Hic patre adhuc uiuente et septemdecim  tantum annos natus, derelicta prima uxore,  filia Marchionis Misnie Rigdagi  , consobrinam Iuditham, filiam Geise regis Hungarie et Adelheide matertere ipsius, duxit uxorem  . Notum est Adelheidam illam simul cum fratre  baptizatam fuisse, et nubendo Geise Hungarorum principi anno 968 primam Christiane  fidei semina si non in eam regionem, saltem ad stirpem Magiaricum attulisse  . Tandem ex Iuditha Bolizlauo natus erat filius anno 990, cui Bezprim uel Ottonis nomen inditum est  ; alii uero eum fuisse Misegonem  narrant, auo exultante quod et nepotem uidisset, antequam e uita cederet  .

Mortuum patrem anno 992 excepit Bolizlauus I, cuius regnum quatuor et triginta annorum uel gloriosissimum in Polonorum Annalibus extitit  .

 Tenellas et fidei et potestatis primitias, a patre acceptas, auxit Bolizlauus, fines regni a Sala flumine usque ad Borysthenem; a Danubio usque ad mare Balticum promouendo; monasteria, ecclesias et episcopatus fundando, atque gladio comtemtores euangelii  adeundo. Nomen eius tantum inter Polonos, quantum Caroli Magni in Occidente, ut maxima queque ab eo incepta, facta, perfecta finxerint  . uirtutibus quoque et uitiis illi simillimus erat. Pater Misego moriens autor fuisse dicitur regni inter filios diuidendi, Bolizlauum primogenitem et quos Oda perpererat, Mieceslaum Suantopolcum et Bolizlauum alterum, que patris uoluntas uana fuit. Certe non ultra tertium annum  fratribus germanis Bolizlaui contigit, ut regno fruerentur, quippe quos cum nouerca, uel tum, uel antea, expulit  . Quo tempore Ottoni III Imperatori auxiliarios tantum misit milites, ut pugnarent contra gentiles Slauos Hauellanos, necdum ad imperium nec ad Christum reuersos  , seu quod ipsi immineret bellum a Wladimiro Russorum principe  , seu quod nondum imperium totius Polonie obtinuisset. Anno uero 995 domi nullum amplius timens bellum ciuile, ipse cum magno aderat exercitu; neque dubitari potest, quin Bolizlauo magna pars uictorie debeatur  .



CAP. XI.---Bolizlauus I Pommeranos et fortasse Porussos superat.

In qua rebellione Slaui gentiles Hauellani, etsi  fontes et monumenta tacent, quin proximis Pomeranis  et aliis barbaris, si non sociis aut federatis, auxiliariis tamen usi sint, nullus dubito. Nam Normanni quoque tunc temporis  non modo littora Saxonie et Frisie depopulati sunt, sed etiam Albim et Weseram fluuios nauibus ascendentes, licet Marte infenso, pugnauerunt  .

Non mirum igitur a Bolizlauo illico post subactos Hauellanos hostes et imperii et fidei, in ipsorum sedibus ferro esse petitos. Pomcranos certe continuo in suam redegit potestatem, et Reimberum quendam Colbergi episcopum constituit  . De Porussis proximis---Gedaniam  nominant---non satis liquet. Porussos uero trans uistulam colentes, etiam tum uictos esse multo minus constat, ut securius hic suspendeatur sententia. Si Helmoldus,  cuius testimonium in hac re maximi pretii est, de Porussis tantum dixisset, crediderim tunc Porussos  esse subactos; at quum et Russos adiungat, quibus notum est, Wladimiro magno senescente tantummodo  a Polonis esse bellum illatum; id non concesserim. Adde quod in uita S. Adalberti urbs Gedania regna Boleslai dirimere dicitur, quod, queso, quomodo intelligi potest, si ea urbs in ditione Polonorum fuisset. Ipsum S. Adalberti martyrium docet uel minimam Bolizlaui apud eosdem fuisse auctoritatem. Nam si iam deuicti fuissent Porussi uel in potestatem Polonorum redacti; episcopum quemdam Porussorum constituisset Bolizlauus, eodem quo Pommeranorum modo.



CAP. XII.---S. Adalberti uita et mors.


Res ipsa monere uidetur, ut de S. Adalberto uberius agamus. Texte Dlugoszo, Bolizlauus Bohemus iam anno 973 aut 974, sorore Dambrowka id suadente, in arce Pragensi, cathedram latinam episcopalem fundauerat. Ad quam primus episcopus Ditmarus, uir religiosus et monasticam uitam ducens, natione Saxo, in Slauonica tamen lingua aliquantulum eruditus, eadem Ducissa Polonie dirigente, promotus erat  . Anno autem 981 Ditmarus, graui morbo afflictus, se damnatum fore, quod et ipse dissolutius uixisset, et populus Bohemus ultro in desideriis et uoluptatibus suis immersus esset, omnibus assistentibus inter moriendum declarauerat.  Adfuit et Adalbertus, Bohemus natione et lingua,  de nobilibus parentibus orsus, qui, paulo post Pragensis episcopus acclamatione cleri et populi electus est  . uerbis predecessoris correptus, omnibus deliciosis cibis et uestibus abiectis, noctu cilicio carnem amiciens, caput uero cinere aspergens, in alium hominem ex milite »delicato« mutatus, omnia que habebat, in egenos, pupillos et uiduas erogauit  . Sed in populo tam barbaro ritus Slauonico-greci amantissimo, nil uerbis nil exemplis proficiebat Adalbertus, principiis Occidentis imbutus; pluribus nempe, ut aiunt, uxoribus Bohemi Christiani abutebantur; gentiles et sacrilegos ritus practicabant; subditos proprios, filios filiasque Christi charactere insignitos, Iudeis in seruitutem uendebant; fora diebus Dominicis frequentabant; sepulturas  in profanis eligebant locis, et in contemptu habebant omnem correctionem ab episcopo adhibitam. Qua re ductus cathedram anno 989 deseruit uir sanctus, et, Hierosolymam inuisurus, Romam petiit. Qua tamen in urbe mansit cum fratre---in Christo ut quidam uolunt  ---Gaudentio monasticam uitam colens  . Bohemi propter Adalberti discessum in rabiem uersi, in quinque fratres eius, et germanis et latinis fauentes, genusque et patriam, Lubic oppidum, se uertunt, incolas trucidant, et oppidum exurunt  . Instante Moguntino archiepiscopo, cuius suffraganeus tunc erat Pragensis, et monente Pontifice maximo, Pragam cum Gaudentio et aliis uiris piis anno 994 reuertitur; sed iterum sedem relinquit et Hungariam petit, uerbum Dei  ibi promoturus. Anno insequenti in Poloniam meare se accingit ad Bolizlauum I, apud quem iam alius, qui supererat, frater degebat; magno honore affectus  , et Cracouie aliquamdiu moratus, lingua Bohemica, quam incole, eiusdem originis et Bohemis tum subditi, satis intelligebant, uerbum Dei, id est liturgiam latinam, docebat et officium exsoluebat. Dehinc Guesneniam pergens, ibi fratrem reliquit Gaudentium, ut quidam uolunt  ; alii enim Gaudentium fidelem in omnibus rebus socium fuisse S. Adalberti tradunt  .

Porussis ueram fidem predicaturus, naue a Bolizlauo donatus et 30 militibus stipatus, primum urbem Gedanie  petiuit, ubi magnus numerus  barbarorum sacra baptismatis unda ab eo lauatus est. Deinde, eadem quidem naue sed relicto presidio,  orientalem adiit Porussiam, ubi post repulsas plurimas, sacrum Germanorum lucum profanans, ab idolorum sacerdote septem uulneribus affectus tandem diem obiit supremum prope Tenkitten, quod inter urbes Fischhausen et Pillau situm est, decimo Calendas Maias anni 997. Socii capti quidem, sed remissi  . Corpus uero S. Martyris Bolizlauus I a Porussis emisse traditur. Addunt barbaros tantum argenti  pondus postulasse, quanti esset Sancti corpus, et miraculo perleue id inuentum  . Corpus in Poloniam ingenti ecclesiasticorum et seculariorum multitudine stipatum relatum est, atque in urbe Gnesnensi maxima pompa depositum et honorificentissime sepultum. Ibi mox miraculorum operatione reliquie martyris apud omnes Christianos  celebrate sunt  .



CAP. XIII.---Chrobatia a Bolizlauo I subacta.

Bolizlauo Pio, Bohemorum duce, mortuo anno 999, filius Bolizlauus, cognomine Rufus, consobrinus  nostri Bolizlaui Polonici ei succedit. Bolizlauus noster materne forsan in regno Bohemico hereditatis uindicande causa et capturus fructum seminis a Sancto Adalberto ibi sparsi, inuadit Chrobatiam, capit Cracouiam regionis caput; in potestatem suam redigit Silesie maximam partem, Morauiam, denique Slowakiam, Cracouiam nouam regni sedem in medio finium constituturus suarum  .

Fama Polonorum principis mox totam peruolat terram. Eius affinitatem maximi tunc temporis petunt  reges. Sororem Sigridam in matrimonium dat Sueno, Danorum regi, qui Britanniam cepit, et cui genuit filium, Canutum Magnum, Danorum, Normanorum et Anglo-Saxonum regem  .

Filia Bolizlaui, cuius nomen non memoratur, nubit Suatopluko, priuigno Wladimiri Magni, regis Russorum nuperrime primi Normannorum in Russia ad fidem Christianam ritu Greco conuersi  .



CAP. XIu.---Otto III Gnesenam uenit. Archiepiscopi et episcopi ordinantur.

Otto III Imperator ea tempestate in Italia degens, miratus tantam et Sancti Adalberti et Bolizlaui famam gloriamque, cupiditate flagrat uel Adalberti  , uel Bolizlaui  uel utriusque inuisendi   .

Sub finem anni 999 Roma profectus  media  hieme in Poloniam aduenit. Summis honoribus a Bolizlauo afficitur, et donis pretiosissimis honoratur  . Cum Bolizlauo ille, aut cum illo Bolizlauus, aut tandem per utrosque Summus Pontifex, rem ecclesiasticam Polonie sic ordinat, ut, inuitis Magdeburgensi et Posnaniensi episcopis  , noua sedes archiepiscopalis constitueretur Gnesene  , cum suffraganeis nouis Cracouiensi  , Breslauiensi  atque nuperrime constituto Colbergiano  . De episcopis Mazouiensi  et Lubuczensi non satis constat, utrum a Bolizlauo, an eo mortuo constituti sint  .

Neque contempserim, ut Repellius aliique fecerunt  , eos, qui Bolizlauum tunc etiam ab imperatore regio nomine  , regiis insignibus, id  est corona, lancea et gladio, esse honoratum  ferunt, et ab eodem imperatore Rixam, filiam sororis Mathilde et Henrici, comitis Palatini Rheni, licet paruulam non in matrimonium ductam, sed desponsatam fuisse coniiciunt  Misegoni, Bolizlaui filio.



CAP. Xu.---Bolizlauus I Bohemiam occupat, Misnieque Marcam.

Quibus rebus peractis, longa pace frui non ualens, noua bella minus honesta Bolizlauus I parat. Mense Ianuario anni 1002 e uita decessit Imperator Otto III, qui Bolizlauo et Polonis, dum regnaret, amicissimus uidebatur, nulla prole relicta; et Henricus Sanctus, Dux Bauarie, ultimus e mascula stirpe Henrici Rixosi et Gisele Burgundice a magna  parte principum ecclesiasticorum et secularium rex Germanie electus est; aduersantibus tamen potentissimis emulis, Hermanno, Duce Sueuorum, de quo infra, et Eccardo Misnie Marchione, qui in itinere faciendo Polede 2do Calendas Maias interfectus est  . Nec mora; motibus ciuilibus turbatam Germaniam Bolizlauus cum exercitu ingenti adit, urbem Budissin capit, inuadit Misnie marcam,  a marchione priuatam; transit Albim, capit oppidum Strehlen, Misniam ipsam; omnem denique regionem ad Elsteram usque  . Nihilominus Nono Calendas Augustas Merseburgum uenit  , ibique cum Henrico II in comitiis imperii pacem hac lege componit, ut Guncelinus quidem, frater Eccardi interfecti Bolizlauoque fide et nescio qua propinquitate coniunctus  , Misnie fieret Marchio; omnes uero terras Transalbinas, Liutizi et Mielzini regiones, quorum caput Budissin quodammodo erat, Bolizlauo cederet  . Neque tamen hoc federe belli porte satis arctis compagibus clause erant. Nam insidiis petitus, quum se domum reciperet Bolizlauus, iratus illico cum Henrico, Schweinfurtensi Marggrauio, iniuit societatem. Is electionem  Henrici regis omnibus modis curauerat, spe ducatum Bauarie per nouum regem acquirendi ductus. Quum uero Rex Henrico Lucemburgensi, uxoris fratri, Bauariam traderet; spe frustratus Henricus Schweinfurtensis ad arma ruit, ut bellum ciuile mouendo ui eriperet id quod sibi denegatum fuisset. Socius eius et eam rebellionem fouens Bolizlauus, non tam regem debellaturus quam Germanie sibi prouinciam rapturus, totam Bohemiam in suam potestatem redigere parat. Neque in ea re minus astutia quam ui et crudelitate usus est. Dux enim eius regionis Bolizlauus III, cognomine Rufus, tyrannidis superbia, Bohemos, tribus, quos regnauit, annis, sibi tam infensos reddiderat, ut anno 1002 ducatu eiiceretur. Frater eius Wladiwoy   Bohemis magis acceptus, dux creatur Ratisbone a rege Henrico  .

Qui dux quum ineunti anno insequenti e uita cederet, Udalricus et Iaromirus, qui fratris Bolizlaui Rufi iram fuga in Germaniam uitauerant, a Bohemis uocantur, sed frustra. Ipse Bolizlauus I Chobry iam mense Ianuario cum ingenti Polonorum exercitu aderat Prage; ibi restituit consobrinum Bolizlauum  Rufum, prorsus nichili faciens Bohemos, regemue Germanie. Sub specie se id tantum uoluisse, in patriam reuertitur Polonus. Interea recuperata dignitate abutebatur Bolizlauus Rufus; plus iusto seuiebat in sui infortunii autores. Quod Bohemi egre ferentes eundem Polonum uocant, qui excecato consobrino, sibimet ipsi eum ducatum, sub finem iam Februarii, capit, et Pragam secundam sui regni sedem constituere gestit  . At Deo aliter placuit.



CAP. XuI.Bolizlauus I e Bohemia eiicitur. Lusatia amissa, sed recuperata. Pax facta.

Germanie imminebat maxima a Polonis pernicies. Superbia elatus, Bolizlauus Chobri, quas Rex Henricus sibi cessurus erat, captas prouincias spernit,  maiora desiderans. Auxilia mittit Schweinfurtensi Henrico, et, Guncelinum sibi fauere ratus, ipse Misnie Marchionatum mense Maio inuadit; spe tamen sua frustratus, deuastat eas regiones, et incolarum ingentem multitudinem in captiuitatem rapit  .

Tandem Henricus rex, deuicto interea Schweinfurtensi marchione, et capto eius castello Crusna , sub finem hiemis  anni 1004 Thuringos et Saxones ducit contra Polonos; sed frigore et niue impeditus exercitus, terris Mizlauie hinc inde uastatis, ipso mense Februario reuertitur, et Marchionibus Albinis custodia finium mandatur a Rege  . uix ex Italia redux Henricus, ipsa illius anni estate renouat  bellum. Simul ac in fines Bohemie exercitus Germanorum uenerat, Bohemi a Polonis deficiunt, et, recepto ipsorum Duce Iaromiro, mense Augusto Bolizlauum fugant. Henricus Rex, Praga relicta, mense Septembri Budissin occupat  . Hiems intercepit quidem bellum; et anno tamen insequenti »Rex Henricus ira permanente contra Bolizlauum, reparato agmine, Poloniam ipsam accelerans, fugientem insequitur, suam quasi iniuriam defensurus  .« uiadrum transit prope Crossen oppidum;  et, quum ab urbe Posen abesset non amplius quam decem millia passuum, pax quedam inita esse dicitur, cuius conditiones non bonas  fuisse, uel ex eo coniici potest quod Thietmarus, secretarius Henrici, nullas posteritati reliquit  . Fortasse inducie tantummodo facte sunt. Certe Rex Henricus cum exercitu reuersus est in Germaniam; et Bolizlauus per aliquot annos cum finitumis Slauis fedus contra Germanos inire nisus est. Quibus de rebus a Luticiis et a Bohemorum duce Iaromiro certior factus Henricus, pacem uel inducias ruptum ad Bolizlauum misisse dicitur comitem Hermannum; idque inconsideratius quam promptius. Nam trans Rhenum eodem tempore Balduinus Barbatus, comes Flandrie debellandus erat. Qua re factum est, ut utrobique  regi res male cederent. Bolizlauus enim anno 1007, multitudine armatorum stipatus, Albim adit, omnem eam regionem Lusizi, Zara  et Selpuli  in suam redegit potestatem, urbemque Budissin aliquantisper obsessam recuperauit  . Simul in Germania bellum ciuile urit, non modo inter regem et proceres, sed et inter singulos marchiones. Guncelinus enim Misnie marchio et socius Bolizlaui, armis petit Hermannum, Lusatie marchionem  . Tandem anno 1010 in solemni principum Germanie conuentu, Merseburgi habito, Guncelinum Marchionatu priuat Henricus Rex, et coadunatis Misnie et Lusatie marchionatibus, unum Hermannum, aduersarium Guncelini, prefecit  . At rem miram! Bolizlauus astutus, de filia eidem Hermanno  tunc, uel paulo post in matrimonium danda egisse uidetur.

Duobus annis insequentibus, bellum quidem renouatum; sed in priori Rex morbo afflictus est, et exercitus eius oppidum Glogau frustra obsedit, pagos Diedesi  et Cilenzi  populatus, reuersus est  . In posteriori multo minus etiam perfecit, nam exercitus Germanus uix Albim transit: e contra Bolizlauus Dalmantie  terminos occupauit, oppidum Libusuam expugnauit, et cum ingenti numero captiuorum domum reuersus est  .

Tandem Bolizlauus ipse pacem a rege Henrico sibi expetiuit. Bellum enim contra Wladimirium, principem Russorum, parabat; satis caute nunquam Bolizlauus una plures hostes debellauit. Misegonem igitur filium mittit Magdeburgum, ad regem, pacis incunde causa  . Si Dlugoszius nullum alium habuit in hac re fontem, hec Misegonis legatio eum haud dubie mouit, ut matrimonium Misegonis cum Rixa Palatina eo anno celebratum esse narraret  . Bolizlauus ipse, postquam obsides sibi dati fuerant a rege Henrico, ad eum uenit Merseburgum, et terris subactis sibi a Rege concessis teste Thietmaro:  »eidem se dedit«   Qua re ad fidem perducta, Henricus Rex in Italiam secundo profectus est  , et licet a rege iussus, nullos tamen Bolizlauus ei dedit aut misit auxiliarios  .



CAP. XuII.---Bellum contra Wladimirum, Russorum principem magnum.

Parabat enim ipse Bolizlauus, ut diximus, bellum contra Wladimirum  , cupidus liberandi filiam generumque Suatopulkonem et episcopum  Reinberum. Wladimirus enim uitricus, patruusque ac pater Suatopulkonis, eundem adoptauerat quidem, sed, quum hic non unus filiorum magni principis, sed ipse et solus princeps esse iure hereditatis  paterne niteretur, et fortasse ecclesie quoque latine studeret, a Wladimiro uictus atque in uincla coniectus est. Bolizlauus igitur cum agmine Germanorum, Polonorum et Petzenegorum Russiam inuadit, terras uastat; sed, lite exorta inter suos et Petzenegos, his trucidatis, domum se recepit cum suis  .

Naruszewicz expeditionem contra Porussos factam esse putat anno 1014  . Equidem censeo, id omnino alienum esse a rebus, que a Bolizlauo hoc anno acte sunt. Namque parasse magnam confederationem omnium Slauonice gentis nationum contra imperium traditur. Misego enim a patre eam ob rem missus est ad Udalricum, Bohemie ducem, qui Iaromirum fratrem in ducatu exceperat. Bohemus  uero, imperio fidelis, Misegonem dolo cepit, atque Henrico, qui tum in Italia imperator coronabatur, tradidit  . Bellum igitur simul Porussis inferendo  sibi tertium parasset Bolizlauus inimicum uno eodemque tempore; et Porussi insequenti anno, quum et Germani et Russi confederati, Poloniam inuaderent, occasione certe usi forent, libertatis sibi uindicande, Polonos debellando. Neque anno 1015, quo Dlugoszius  Porussos a Bolizlauo petitos esse censet, eadem de causa id fieri potuisse affirmauerim.



CAP. XuIII.---Bolizlaui bellum contra Imperatorem et Russos, federe iunctos. Pax cum Imperatore facta.

Quatuor sequentibus annis imminentia maxima pericula suam in rem feliciter uertit Bolizlauus, magna patrando facinora.

Etenim, Ardoino in Italia mortuo, Imperator omnibus  copiis Bolizlauum adire poterat; ut de morte Wladimiri taceam, qua in Russia Suatoplukoni, generi Bolizlaui, a fratre Germano minore Iaroslao bellum instabat. Bolizlauus, licet Paschali tempore uocatus ab Imperatore Merseburgum, maluit securus domi nuptias celebrare filie cum Hermanno, Misnie Marchione Lusitieque, emtis principum germanie Merseburgi conuocatorum calculis. Reuera Misego, captiuus Bolizlaui filius, patri redditus est, postquam multa, nescimus que, pollicitus erat  . Imperator uero, tardius sibi os litum esse intelligens, et omnia que sperauerat irrita esse uidens  , illico exercitum conscribit; Saxones, Bohemi, Bauari, sed omnes singuli, contra Polonos ducti; octauo Idus Iulias uiadrus quidem transmeatur  , sed  imperator cum suo agmine a ceteris copiis seclusus, suorum de salute formidans, terga dedit, atque a Polonis in itinere misere lacessitus est  . Anno igitur proximo  Imperator Burgundicis et aliis rebus se dedit, ut hec omnia composita essent, antequam contra Bolizlauum, hostem et uirtute et artibus et locorum situ potentissimum, nouam, eamque magnam expeditionem susciperet. Interim ad Bolizlauum confugit gener Suatopluko, uictus anno 1016 a fratre Iaroslao prope Liubitsch in ripa Borysthenis  .

Ineunte anno 1017, tametsi hinc Imperator, illinc Iaroslaus, federe coniuncti Polonie imminebant, tamen Bolizlauus omnes pacis propositiones reiecit, seque loco, Scicciani  tum  manebat---cessurum pacis faciende causa negauit  . Imperator igitur exercitum ducit per Luticiam, et accersitis Bohemis, oppidum Glogau adit  pridie Nonas Augusti. Qua re fieri poterat, ut, patris iussu, Misego Bohemiam, presidiis priuatam, deuastaret, et incolarum multitudinem in seruitutem raperet. Frustra Germani oppidum Nemzi  obsidunt, cuius presidia inter obsidendum a Polonis augentur. Tandem Imperator misere diminutum exercitum domum reducit, confessus, Bolizlauum nec arte nec uirtute uinci posse. Poloni uictoria elati, Albim transmeant, et omnia usque Muldam populantur  .



CAP. XIX.---Kiouia capta a Bolizlauo et urbes Tscherwenice occupate.

Neque Iaroslaus, Russorum princeps, facta in Poloniam incursione quidquam profecit aliud, nisi  quod proximo anno, pace inter Imperatorem et Bolizlauum Budissini  composita, et Oda, filia Eccardi I, Misnie marchionis, in matrimonium ducta, a uictore cum ingenti agmine peteretur. Russi, ad Bugum flumen, clade accepta, terga dant. Poloni uictores Suatopulkonem reducunt Kiouiam, atque in solium collocant  . Bolizlauum ipsum gladio, quem ab Ottone III acceperat, portam auream percussisse tradunt  , sic, iactantem, se in eadem nocte sororem »regis« Iaroslai, Peredslauam, sibi dari prohibitam, corrupturum  . Id »ueteri fornicatori«  licuit. Cepit enim decem e regia stirpe feminas, Iaroslai nouercam------uxorem, et octo sorores  . Ensis ab incisione illa nomen  Sczczerbca accepisse dicitur, et sancte a Polonis ad coronandos reges Cracouie conseruatus est  . Quum uero Poloni Kiouie uictis nullo modo parcerent  , mox et Suatopulko et Russi, id egre ferentes, mucrone singulos perimunt. Bolizlauus igitur, sibi et suis consulens, ut sicariis se extraheret, domum iter uertit  , spoliis onustus, duas sorores Iaroslai et multos captiuos secum trahens. In itinere urbes, quas nominant Tscherwenicas---Chelm, Przemysl cet.---capit, Polonieque adiungit  .



CAP. XX.---Bolizlaui I coronatio secundum quosdum, et mors. Posse Bolizlauum I quendam fontem etc. nominari.


Fuit hoc bellum ultimum sed gloriossissimum armis Polonorum sub Bolizlauo I. Septimo anno post  e uita decessit decimo quinto ante Calendas Iulias  , postquam, ut quidam uolunt  , Rex coronatus et unctus fuerat. Nuntius de ea re ad summum Pontificem antea missus, captus esse dicitur ab excubiis uel speculatoribus imperatoris Henrici, sed per miraculum liberatus  . Addere tantum lubet Bolizlauum fundasse Abbatias in Meseritz, in Tiniec aliasque; et monasterium in Ostrow  .

Uberius autem de Bolizlauo egimus, non modo ut  luce clarius sit, eum fuisse patrem Misegonis nostri libri manuscripti, et posse reuera fontem quendam fidei Christiane in Polonia nuncupari tot pontificatus latinos fundando  , sed quo facilius possit disquisitio fieri de emolumento, quod ex nostra Mathildis epistola, obscurior pars eius uite capere possit.



CAP. XXI.---Misego II e Polonorum fontibus.

De Bolizlaui filio, Misegone II, ex diametro opposita apud scriptores feruntur.

Poloni ipsi inter se dissident. Omnes narrant, eum unicum Bolizlaui filium fuisse. Gallus, »eum militem,« ait, »probum fuisse, multaque gesta militaria, que longum esset dicere, perpetrasse; hunc etiam propter patris inuidiam uicinis omnibus  extitisse odiosum, nec, sicut pater eius, uita uel moribus uel diuiciis copiosum; dici etiam a Bohemicis in colloquio per tradicionem captum, et gentilia, ne gignere posset, corrigiis astrictum, quia Rex Boleslaus pater eius similem eis iniuriam fecisset, quando eorum ducem suumque auunculum excecasset. De captione quidem eum exiuisse, sed uxorem ulterius non cognouisse  .« Alii eum pacis amantem neque tamen ignauum fuisse  ; alii, eum, nimium uerbis uxoris credulum, per desidiam amisisse prouincias a patre occupatas   ; alii tandem uberius narrant, eum in magnatum conuentu electum, et illico cum uxore unctum et coronatum fuisse  »filium suum, iam etatis annum septimum agentem, litteris applicasse et uiros graues doctores adolescenti adhibuisse; hunc autem ex principum Polonie sanguine primum deprehendi, qui doctrinam litterarum dolabro amplius nobilitauerit. Ceteros enim constare principes Polonie in discenda litterarum scientia nusquam exercitatos fuisse  .« Unus Dlugoszius, peiori fonte  usus, subiungit: »in ipso autem regnandi initio apparuisse eum tardum ingenio, hebetem animo, moribus quoque incultum, consilio ineptum, actione leuem, ad res graues parum idoneum; eundem  abiectis prudentibus, euo et natura grandeuis consiliariis, iuuenum se, et leuium hominum permississe consiliis  .« Quo magis mirabitur lector eundem Dlugoszium narrantem cum aliis: »Misegonem primo regni anno, Russos, Presidia Polonorum in arcibus obsidione prementes adiisse, et eorum insolentiam depressisse, principaliores etiam Russorum cepisse, et captiuos Cracouiam misisse tanquam obsides  .« Interim Bretislaum, filium ducis Bohemorum Udalrici ex agresti femina Bozena, adolescentem ferocem et impigrum  . Morauiam anno 1028 inuasisse, arces presidiis Polonicis instructas obsidione cinxisse et cepisse  , tandem a Misegone ductum quidem esse exercitum in Morauiam; sed alienatos  Morauos subigere non ualentem, ultum tantummodo esse defectionem, suburbanas comburendo ciuitates, omnia uastando, et predam multam pecoris aliorumque spoliorum secum domum uehendo  . Malum exemplum defectionis imitatos esse prefectos prouinciarum ad Albim a Bohemie finibus usque ad mare sitarum  . Pomeranos uero, idem tentantes, a magno Misegonis exercitu petitos esse atque superatos, socias uires iungentibus tribus filiis Regis Hungarie Sancti Stephani, Andrea, Bela Leuentaque; filiam quoque dedisse in matrimonium huic Bele Misegonem, uniuersumque censum Pommeranicum  ad tenendum statum ducalem sibi assignasse  ; cuius rei, secundum alios, certamen singulare inter Belam tyrannumque Pommeranum causam fuisse  . Anno insequente  Misegonem otio et quiete marcessere, quam armis occupari maluisse, in luxum insuper et carnales illecebras, »ut aliquorum haberet assertio,« diffluens, ius matrimoniale, regiumque nomen, pellicum contagione fedasse  , »famam fuscam, et truncam sibi fecisse apud proprios et exteros tenacitatis et suapte innate, et a consorte regina Rikscha nutrite, obscuritatem  .«---»Graue itaque proceribus uisum esse pondus, Misegonem regia quidem dignitate splendere, sed morum et uirtutum regiarum non habere »lampadem« et ex muliebri  pendere arbitrio  ;« tandem in dementiam incidisse  , atque post tres menses mortuum esse, sepultumque Posnanie anno 1034  .



CAP. XXII.---Quid Repellius de Misegone ex Polonorum fontibus censeat.

Repellius ea omnia, que Poloni de Misegone II narrant, spernit, eosque nil ueri de hoc rege scire censet  . Qua in re iudex nimis seuerus est. Si Misegonem plurimis Polonorum, neque dum uiueret, neque post obitum, placuisse dixisset; ideoque Polonos scriptores alia tacuisse, alia addidisse, plurima uero alio traxisse; ueritati proximum fuisse concederem Repellium. At sibi non sufficit, omnem fidem Polonis in hoc rege negasse, addit quoque Germanos fontes, presertim Thietmarum, nunquam  peccare, neque errore, neque culpa; immo nullam rem unquam tacere  . Nemo certe inficias ibit, Thietmarum facile primum locum inter historie scriptores sui eui obtinere; at infra uidebimus, eum non »sine ira et studio« narrasse. Germanis fere idem accidit, quod Polonis; sed, ut fit, in rebus secundis uerbosiores sumus, quam in rebus aduersis. Repellius igitur ex Germanis potissimum fontibus, monumentis atque autoribus hecce de Misegone II tradit  :



CAP. XXIII.---Misego II e Germanorum fontibus.

Bolizlauum Chrobry tres filios habuisse, Bezprim,  , Misegonem et Dobremium  ; Misegonem priuasse fratres regni parte, et regium nomen forte arripuisse  anno 1025; exulasse Ottonem ad auunculum Sm Stephanum, Hungarie regem  ; quem sibi, non sororis filio, Slowakiam et partem Morauie occupasse; que nichili fecisse »tyrannum« Polonie, sed potius cum magno suorum exercitu marcas deuastasse  , a nouo Germanorum imperatore Conrado »uerbis et minis« forte regiam ob dignitatem usurpatam lacessitum  . Proximo anno  imperatorem ingenti cum Germanorum agmine, ultum Polonorum deuastationes, eorum fines inuasisse, sed oppido Budissin frustra obsesso, copias domum reduxisse  , dum Bretislaus, filius Ducis Bohemorum,  totam Morauiam, et Polonis et Hungaris, eriperet  , eiusque defensionem inde ab anno 1029 cure daret castellano cuidam Bohemo, in castello Gradez   . Neque hanc prouinciam amissam flocci fecisse Misegonem; sed anno 1030, mortuo Ditmaro, Lusatie Marchione, dum Imperator Hungaris bellum inferret, Regem Polonorum cum ingenti exercitu, duce Udone, filio Marchionis defuncti, Albim transisse, totamque regionem ferro atque igne deuastasse, et 10,000 captiuorum in Poloniam abduxisse  .

 Quibus rebus adductum Imperatorem, ut, pace cum Hungaris inita, bellum pararet, et marcas ulturus, et Poloniam Ottoni Polono restituturus, Ottonem cum copiis suis hinc, illinc Imperatorem cum Saxonibus adiisse Poloniam; neque Russos Polonie predande defuisse; Misegonem et bellum ciuile et contra Germanos Russosque sustinere non ualentem, preoptauisse pacem ab Imperatore emere, Lusatiam atque omnem predam reddendo  , nichil tamen ea re lucratum esse; Iaroslaum enim regem Russorum, Bugum flumen transmeasse, urbes Tscherwenicas et oppidum Belz cepisse; Misegonem ipsum a fratre superatum ad Udalricum Bohemum confugisse  , Ottonem autem Imperatoris gratiam emisse reddendo, regiam  coronam et insignia  . Anno autem insequenti  Ottonem a Polonis interfectum esse ob tyrannidem, et Misegonem reuocatum, se Nonis Iuliis Merseburgi dedisse Imperatori  . Que tum sibi reddita fuerint uel non reddita, obscurius a scriptoribus narrantur  . E fontibus Polonis Repellius addit, Pommeranos rebellantes, superatos esse, Beleque generi Pommeranie tributum concessum esse a Misegone  ; sed ea omnia suspecta esse, Repellius monet  , defunctum denique esse Misegonem anno 1034.



CAP. XXIu.---De Rixa et Casimiro, et que de aliis Misegonis II filiis narrantur.


Res ipsa monere uidetur, ut, que ab iisdem de uxore Misegonis II et de eius prole tradantur, obiter tangamus, ne quid desit in iudicio uero de hoc scriptorum chameleonte.

Est uetus quedam traditio de pellice uel alia Misegonis uxore cum Rixa non confundenda  . Duo quoque nomina conseruantur, alterum Iudithe  , alterum Rixe  ; ut missa faciam, que errore quorumdam, uel ex usu illorum temporum, de sorore Ottonis III  , pro sororis uel fratris filia  , narrantur: desponsatam esse unam alteramue iam ab Ottone III, cum Gnesene esset anno 1000  , ductam uero anno 1013, et  genuisse Casimirum anno 1015  .

Misegonis primogenito, seu e Rixa, seu ex alia femina, aui Bolizlaui nomen datum esse  , secundo autem Casimiri; filiam quamdam Misegonis nupsisse Bele, iam supra monuimus.

 uix patre mortuo, inter fratres de regno litem exortam esse  ; matrem Rixam regnasse pro Casimiro, ut multi uolunt, paruulo  , uel immaturo  , ut alii tamen uolunt, uiginti iam annos nato  ; sed nimis fauisse Germanis  , quos secum duxerat, certe Polonis displicuisse  , hinc eam expulsam esse  , mox quoque filium  ; hunc primo Hungariam petiisse  , ut alii uero uolunt, filium simul cum matre anno 1036 exulasse  , utrosque in Germaniam confugisse  ; matrem geminas Polonie coronas abstulisse et thesaurum regium exhausisse  ; predia in Germania emisse  , filium iam in patrie monasteriis litteris, idque primum inter Polonie principes  , imbutum  , ibi eamdem  uitam monasticam coluisse  , et, ut quibusdam placet, in Galliam, primo Parisios, annis 1038---49 iuisse, dehinc ad Stum Romualdum in Italia, uota monastica in monasterio Clugnacensi professurus  ; interea fratrem Boleslaum regnasse, sed  propter seuitiam male uitam terminasse, ideoque non inter Polonie principes relatum esse  . Sic non modo bella ciuilia anno 1037 orta esse  , quippe a Christianis gentiles  , rustici a magnatibus, a liberis serui  , a gente gens deficeret  , diuina ac humana omnia miscerentur, et, iuxta uulgo tritum sermonem, gamma betam persequeretur; sed etiam ab hostibus externis Poloniam misere uastatam esse  ; Bretislaum enim, qui patri in ducatu Bohemie anno 1037 successerat, Wratislauiam et Posnaniam cepisse anno 1038---1039, omnia uastando, immo uel templum Gnesene despoliasse atque abstulisse cum multis aliis rebus ingentem crucem auream trecentarum librarum, corpora quoque Sanctorum Adalberti, Gaudentii et  quinque sociorum transportasse Pragam, cum multitudine captiuorum  ; Iaroslaum similia anno 1038 ab Oriente fecisse  ; denique anno 1037 Maslaum quendam, subpincernam Misegonis  , fultum Porussis, Iaczwingis , Pomeranis  , gentili et seruorum in Polonia factione  regem uel principem Mazouie extitisse  .

 Sic infortunium patrie anno 1040 meliora docuisse Polonos, eosque per legatos a summo Pontifice Benedicto IX  ueniam impetrasse Casimiri e monasterio Clugnacensi in solium Polonie reducendi  , atque ob eam gratiam denarium pro unoquoque capite in annum Sto Petro promissum esse  , seu, ut singularis traditio a Kadlubekio seruata uult, Casimirum e monasterio Polono uocatum esse  . Plurimi tamen narrant, eum auxiliariis Germanis stipatum iussu Imperatoris, qui et coronas reddidisset  , in patriam reductum  , ibique anno 1041 coronatum  . Deinde, pace cum Iaroslao composita, eius sororem Mariam  a Casimiro in matrimonium ductam esse eodem anno  , postquam hec ritum Grecum  abdicasset  ; Casimirum autem anno 1042 et 1043 duobus cruentissimis preliis deuixisse Mazlaum  , auxiliantibus Russis  ; uictum quoque non sine derisione a Getis  patibulo affixum esse  , et Getas se Polonis dedisse. Neque aliter nisi per gratiam et expeditiones ter repetitas Imperatoris Henrici III prouincias recuperatas esse, quas Bretislaus occupauerat  ,  sed tributarias Bohemis mansisse  . Rixam fundasse monasteria Sti Kiliani in Saalfeld  , et a fundamentis nouiter extruxisse Brunwilerense Sti Petri et Nicolai, erexisse etiam capellam in Clotten  , defunctam tandem esse anno 1063 Saalfeldie  , et sepultam Colonie  . Finem regni Casimiri felicem fuisse, fundasse uel restituisse monasteria Tiniec  et Lubusense  ad Oderam in Silesia  . Hungaros anno 1048 rebellantes reuocasse duos fratres Andream et Leuentham  , hos promisisse paganismum  se toleraturos  , Andream quidem catholicum extitisse, Leuentham uero idololatram   ; Belam eodem uocatum esse a fratre anno 1050  . Casimirum, quod  Andree regis noui Hungarie partes enixius promouisset, Imperatorem hostem nacturum fuisse, ni per legatos eius indignationem deprecando sedasset  , denique translato uel reducto  episcopatu Byczynensi  Wratislauiam anno 1052  , defunctum esse Casimirum anno 1058, et sepultum in Posnaniensi cathedrali ecclesia  .



CAP. XXu.---Ad Misegonem II reuera scriptum esse nostrum librum anno, ut uidetur, 1027.

Licet ea, que de Misegone II attuli, diuersissima et inter se pugnantia sint, tamen lectori suspicionem iniecisse glorior, posse illa maximam partem inter se conciliari. Id tentare opere pretium quidem est; at melius infra fiet, postquam et nostram epistolam illuc pertinere demonstrauimus inuestigando et a quo  scripta sit. Satis tamen perspicuum est, huncce Misegonem secundum dici posse, ut habet nostra epistola linea 4ta, initio regni felicem fuisse. Nam, etiamsi de magno ecclesiarum fundatarum numero proprie illic agi uidetur, absurdum foret, si eum tanquam felicem predicaret Mathildis, post cladem acceptam uel prouinciam ab hostibus captam, uel tandem post marcas Germanicas deuastatas et Germanos in seruitutem abductos. Maius obstaculum in illo magno ecclesiarum numero inesse uidetur, si initio regni epistolam scriptam esse statuimus. Fuge  tamen credere illud tanti esse. Patre uiuente et rebus bellicis occupato, poterat Misego et pia eius uxor beata Rixa, cuius frater Hermannus cognomine Pius archiepiscopus Coloniensis fuit, et cuius sex sorores monasticam amplexe erant uitam  , plurimas iam erexisse. Ceterum id ipsum, pro fide et pietate Christiana, studium in Misegone et in Rixa precipua uidetur causa eorum infortunii. Sed de hac re infra.

Nihil igitur obstat, quo minus hunc librum initio regni Misegonis II circiter anno 1027 post Christum natum, conscriptum esse statuamus.



CAP. XXuI.---De Mathildis patre Hermanno. Numquid Hermannus primus, tertiusue, an quartus?

Superest ut de Mathildi, filia Hermanni ducis Sueuorum,  uideamus.

Talem nullibi in monumentis occurrere satis certam et expressam libri genealogici demonstrant. Quamuis hec questio iam a duobus celeberrimis Kelero et Peslero tractata est, eam tamen, quia multa obscurius ibi exponuntur uel etiam missa relinquuntur, hic repetendam censeo.

Ut tres apud Polonos Misegones, sic quatuor Hermanni, Sueuorum duces, celebrantur. Liber noster manuscriptus nil addit preter cum clarum fuisse. uideamus igitur, de quo hoc potissimum dici possit.

Hermannum primum, quem quidam generis indagatores e stirpe Franconica esse coniiciunt , patruelem fuisse affirmant  regis Conradi primi. Is igitur, Burchardo primo, duce Sueuorum a. 925 defuncto, Thietbergam eius uiduam, in matrimonium ducendo, Ducatui Sueuorum ab anno 926 ad annum 949 prefuit. Ex Thietberga tres genuit filias, quarum una, nomine Ida, nubendo Luitholfo, filio primogenito Ottonis Magni et Edite Anglicane, causa fuit ducatus in maritum transferendi. De duabus eius sororibus monumenta tacent. Ceterum filias natas circiter anno 930 post seculum adhuc uixisse et libri nostri conscribendi autores extitisse nemo sanus efficiet  .

 Hermannus autem secundus pater fuit Hermanni tertii  , et per filiam Ciselam  auus Hermanni quarti. De quibus agemus , .

Hermannus igitur quartus, ab Ernesto I, e gente Austriaca-Babenbergensi satus  dux erat Sueuorum ab anno 1030  , et peste absumptus est in Italia anno 1038  , uix 24 annos natus  , et matrimonio cum filia Maginfredi, Italie Marchionis, aliquot ante annos initio   . Is neque clarus dici potest, neque filiam habere potuit, que iam anno 1027 nostrum librum scripsisset. Preterea nulli eius liberi memorantur, et post eius mortem, ducis Sueuorum honor ad Franconicam transit stirpem, et Henricus , Conradi  Imperatoris  et eiusdem Gisele filius, anno 1038 dux creatus est Sueuorum.

Hermannus uero tertius multo etiam minus pater nostre Mathildis fuisse potest. Regnauit ille filius Hermanni II ab anno 1004  ad annum 1012  , quo anno defunctus est, idque nullo matrimonio inito et .



CAP. XXuII.---De Hermanno II Sueuorum duce eiusque uxore Gerberga.

Apparet iam ex his, nullum relinqui Hermannum, Sueuorum Ducem, patrem nostre Mathildis, nisi Hermannum secundum.

Qui septem per annos Dux Sueuis prefuit ab anno 997  ad annum 1004  . De genere eius sub iudice lis est, aliis affirmantibus, eum filium esse  Ottonis, Sueuie et Bauarie Ducis, nepotem Luitholfi Sueuie Ducis, atque Ottonis Magni pronepotem  ; aliis uero eum nepotem esse Udonis comitis Francorum et fratris Hermanni I, Sueuorum Ducis  ; aliis tandem obscuri eum generis esse  .

 Genus igitur ipsius non satis liquet, at uxoris tamen Gerberge eo magis celebratur  . Illis uero temporibus, quo in dignitatibus apud uiros ius hereditiarum nondum satis firmum erat, eo maior erat feminarum et potentia et ambitio et hereditaria arrogantia; ita, ut per uxores fere sepius ac per patrem dignitates et honores assequerentur uiri uel generosissimi.

Gerberga igitur gloriabatur se originem trahere a Carolo Magno atque ab Henrico Aucupe. Etenim non modo pater Conradus, Burgundie rex, e Carolino sanguine oriundus erat  , sed mater Mathildis patre usa est Carolo Iu, cognomine Ultramarino, Francorum rege e stirpe Carolingica, cuius uxor Gerberga  filia erat Henrici Aucupis ex Mathilde   . Hinc consanguinitate ac propinquitate coniucti erant Hermannus II eiusque uxor Gerberga cum inclitissimis tunc temporis principibus. Frater Gerberge erat Rodulphus III, ultimus Burgundie ex hac stirpe Rex  ; per Giselam sororem, matertera erat imperatoris Henrici   , ut taceam de tribus aliis sororibus non minus celebratis, Bertha, uxore regis Francorum beati Roberti  , Emma uxore Bolizlaui II, Bohemie ducis  et Mathilde, uxore Balduini III, Flandrie comitis  .

Licet Sueuie Ducatus, ut tunc erat, magnitudine facile superabat regnum Bauarie hodiernum, lacum enim Bregentinum undique pari latitudine circumdabat, et Ducatus Alsatie huic iunctus erat; caput  uero omnium terrarum Hermanni erat urbs Argentina  ; tamen ambitione ad maiora ferebatur Hermannus, Ottone tertio defuncto, spe inflammatus, in imperio Romano succedendi  . Misere Germaniam per octo menses turbauit, et, licet auunculus,  Henrico Bauaro regnum negauit  . Ultimus gladium deposuit, et secundo post pacem compositam  anno defunctus est.



CAP. XXuIII.---De Hermanni II filiabus. De Gisela Imperatrice, et de N. uxore Adalberonis.

Poterat itaque haud dubie clarus nominari Hermannus II, et potissimum a filia, de qua nunc inquiramus.

Preter filium, Hermannum tertium, de quo iam diximus, tres habuit filias  .

Unam monumenta aperte nominant, eaque fuit celeberrima Gisela, que primo nupsisse putatur Brunoni, Saxonie marchioni  , qui fortasse ex alia uxore  procreauit Ludolphum   ; secundo loco nupsit Gisela Ernesto I., fratri Alberti uictoriosi, Austrie marchionis  , quem anno 1012 post fratris mortem, ducem constituit Sueuorum  , et qui in uenando cesus est anno 1015  atque Wirceburgi sepultus  . Reliquit filios paruulos geminos Ernestum II. post patrem ab anno 1015  ad annum 1030  Sueuorum ducem, sepe rebellem et in prelio occisum; atque Hermannum Iu Ducem ab anno 1030 ad a. 1038, quem peste corruptum esse iam supra memorauimus.---Ernestus I uix erat defunctus, quum Gisela nouas nuptias et ob propinquitatem illicitas  texeret cum Conrado Salico  , cui genuit duas filias immatura morte abreptas  atque Henricum III. Denique e uita cessit anno 1043 quarto post mariti  Conradi mortem  , atque apud Spiram sepulta est.

Secunda filia Hermanni II et Gerberge, cuius nomen non extat, Adalberoni de Murzthal nupsit, cui Ducatum Carinthie attulit  .



CAP. XXIX.---De Mathilde Gerberge  filia


Tertie tandem filie Mathildis nostre nomen et fatum occultum mansit, et nisi per coniecturam, quamuis certissimam Keleri Peslerique  in lucem prodiit. At, mirabile dictu! Hec, hec ea est Mathildis, per quam allodia Mathildis marchionisse Thuscie hereditatis iure ad imperatores Germanos pertinere dicebantur  .

Prenomina in familiis uel hodie ita conseruari solent, ut aui uel auie paterne uel materne nomen in nepote uel nepte repetatur. Is mos in medio euo tam certa regula fuit, ut, auo uel auia superstitibus, si quando non obtinet, eius rei causa singularis quedam sit. Sic Mathildis uxor Henrici Aucupis  filiam genuit Gerbergam; hec Mathildem Burgundicam; hec Gerbergam Sueuam; et mirum foret, ni inter tres Gerberge filias una nomen Mathildis haberet. Quod et testimonio auctoris uite Adalberonis II Metensium presulis confirmatur  . Hec Mathildis nostra nomen matris non in filia Beatrice conseruauit, quod Gerberga Sueua haud dubie iam defuncta erat, quum Beatrix nasceretur; at ipsius Mathildis nomen a nepte Mathilde Thusca quidem acceptum sed nulla prole relicta euanuit.



CAP. XXX.---Mathildis prior maritus Conradus, Carinthie Dux; eius filii.

Bis Mathildis nupsit: primum Conrado, qui in secundo gradu sibi consanguineus erat  , et, post patris mortem per aliquot annos Carinthie dux  et uerone marchio, defunctus est anno 1012  . Is Conradus, sepultus Wormatie  erat e familia ducali Franconica Wormatiensi  . Frater eius natu maior Henricus, Dux Franconie ab anno 982 ad 989, pater fuit Conradi Salici  Secundum  habuit fratrem papam Brunonem  , tiara apostolica ornatum inde ab anno 996 ad 999. Tertius tandem frater natu minor erat Wilhelmus, qui sedem episcopalem Argentoratensem occupauit ab anno 1028 ad annum 1057  . Patre usus est Ottone, Carinthie Duce atque Marchione uerone anno 995  , matre uero Iuditha Wormatie sepulta  ; auo Conrado sapiente, Duce Lotharingie Carinthieque, defuncto anno 955, et Wormatie sepulto  , qui nepos esse putatur Conradi I, Franconici Germanorum regis  ; auia denique eius erat Luitgardis, que soror Ludolfi, Sueuorum Ducis, ab Ottone Magno sata erat  .

Huic ergo Conrado Carentano nati sunt e nostra Mathilde duo filii, Conradus  et Bruno, uterque  paruuli, cum pater e uita cederet. Qua re factum est, ut auunculus eorum Adalbero  Dux Carinthie crearetur. Bruno iunior sedem episcopalem Wurzeburgensem occupauit duodecim per annos   . Qui in Hungaria edificio corruente letaliter lesus, paulo post mortuus est  . Conradus uero ui nisus patris dignitatem adipisci, Adalberino sepe  bellum intulit. Neque tamen prius ducatu Carentanorum potitus est, quam auunculus eius ab Imperatore Conrado II depositus erat anno 1035 uel 1036  . Abreptus est regio, quem dicunt, morbo anno 1039, quarto post ducatum adeptum  , nulla prole relicta  .

Qui minor Conradus, mortuo imperatore Henrico II regnum in Germania, simili, quo eius auus Hermannus  II, modo adnisus erat  .



CAP. XXXI.---Mathildis secundus maritus Fridericus II, Lo haring, Dux, eius filia Beatrix et neptis Mathildis marchionissa.


Hanc Mathildem auctorem esse Mati. nostri

Mathildis secundas iniuit nuptias cum Friderico II, Lotharingie superioris Duce, qui defunctus est circiter anno 1027  , et cui genuit filiam Beatricem. E cuius matrimonio cum Bonifacio marchione Thuscie  nata est Mathildis, Marchionissa celeberrima. Multa extant exempla pietatis, que inter Mathildem nostram et Conradum Salicum intercedebat  . Annus, quo mortua sit, non liquet; at ultra annum 1034 non uixisse posse uidetur, ut apparet e diplomate Conradi II Imperatoris  . Sepulta est Wormatie, in ede S. Petri,  ante altare S. Crucis, in familie monumento, una cum priore marito  . uidua igitur fuisse uidetur, cum hunc librum aut scriberet, aut conscribi iuberet; cuius rei testis quodammodo eius habitus est in nostra figura picta. Caput enim uelatum est sanctimonialium more; fortasse tum ipsa in monasterio uixit. Dixi quodammodo; quod temporibus antiquissimis habitus ille in feminis, dum maritus uiueret, etiam reperitur; cf. Bilder  zum Zechs. Land- und Lehn-Recht in Teutsche Denkmeler u. Batt, Babo, Eitenbenz, Mone u. Weber. Liefr. I. Heidelberg 1820. tab. I. fig. 3. et Farbentafel fig. 19. Facile nos fallit usus posterior, quo status quidam indicatur; ita ut antiquioribus temporibus, quo inter omnes nulla distinctione obtinebat,  idem falso locum habere censeamus.

 Hancce igitur Mathildem, filiam Hermanni II et Gerberge, uxorem Conradi Carentani et auiam Mathildis marchionisse nostram esse debere Mathildem, nunc unusquisque uidet, sed iam Peslerus hec ita esse censebat anno 1740, quum libellum suum inscriptum »Series Ducem Carinthie« ederet. Eundem enim nostrum librum tunc inspexisse uidetur  . His omnibus absolutis Pertzii Monumentorum uol. u. quum percurrerem, tabulam antiquissimam ibi offendi genealogicam  Steynueltensem secundam: que Gepe Burgundice,  filias adscribit Mathildim et Gislam, ut Mathildis prima nominetur. Qua ex re coniicio. Mathildim natum maiorem fuisse; certe enim Gislam reginam imo Imperatricem, quam matrem  regis Henrici iam nominat, non secundo loco posuisset. 



CAP. XXXII.---Librum nostrum non manu Mathildis propria scriptum, sed plurium Franco-Gullorum amanuensium opus uideri.

Non a re mihi uisum est inquirere, utrum, ipsane Mathildis exemplar nostrum scripserit, an eius iussu ab aliis exaratus sit liber et picta imago. Non desunt exempla in illius eui feminis magni litterarum studii. Plurima eius rei exempla habebis infra in cap. XXXuIII. Quis ignorat Rhoswithe in omni scribendi genere merita? Quis illud celeberrimum opus Mathildis Flandrensis regine Anglie, Baiocassis in ecclesia cathedrali conseruatum, aulea, quibus mariti sui Wilhelmi Normanni, egregia, quum  Anglia potiretur, facinora posteritati et acu picta et acu descripta reliquit  ?

Diligentius igitur inquirenti mihi, quedam in litteris formandis diuersitas inesse uisa est, ita, ut non ab una persona sed a pluribus liber descriptus esse uideatur. Preterea folio XI, uerso in media pagina finit proposito abrupta, que folio insequenti continuatur. A folio secundo usque ad folium undecimum littere sunt nitidiores et magis ad formam circuli picte, item pingniores in medio, quam folio duodecimo et sequentibus, ubi litteras offendimus longiores et in superiori parte pinguiores.Dein post folium XI uersum sigle quamplurime occurrunt, quorum pars raro, pars aliter, pars nunquam antea  inuenitur. Exempla in tabula fig. 6, apponam, quo lector facilius de ea re iudicet. Que sub lit. A. dedi, sunt ant. fol. XI uers.; sub B. uero post.

Ni uererer, me nimie sagacitatis accusatum iri a lectore; Amanuenses, natione Franco-Gallos, descripsisse hoc Carolinum exemplar liturgicum affirmarem.  Nam menda orthographica multa insunt, que licet singula alibi occurrunt, tamen facillime a Gallo-Francorum linguam latinam pronuntiandi more proficiscuntur. En huius rei exempla aliquot.

Deest littera h aut abundat, ut ebdemada, actenus, scola, uel habundat, Israhelitici, hostiarii et sexcenta alia  Fol. 67 legitur »in celom rapitur« qua in re singularem Gallofrancorum pronuntiandi modum nemo nisi rei ignarus, non agnoscit, quo um sonat om. A correctoris manu littera u suprascripta est. Solecismi et barbarismi huius generis multi insunt, sicut: »Demus inde comparationem « quod habet  Symbolum nondum editum fol. 75. uel: »pastoribus affatus est.« Sed tales solecismi ab auctoribus  esse possunt; nam in edita parte: »inde dignum est«  occurrit.

Quibus rebus ductus Mathildim Germanam non sua ipsius manu hunc librum scripsisse, saltem non totum ueresimillimum censeo.



CAP. XXXIII.---Bolizlauus I, utrum ante, an post S. Adalberti martyrium, Porussos subegerit? Pars minima subacta est; tempus dubium manet 

Postquam ad liquidum perduximus omnia que ad personam, que, et ad quam littere scripte sint, pertineant; nunc quid emolumenti inde capere possit historia illius temporis, periculum facturus sum.

 Supra uidimus omnes scriptores affirmantes, expeditionem a Bolizlauo I, Polonorum rege, contra Porussos factam esse. Neque tamen inter se conueniunt de tempore, quo subacti sint, neque de modo, neque utrum pars eorum, an omnes.

Nostra igitur epistola a uersu 24 ad 26 uideri potest, ad hanc rem diiudicandam cuiusdam esse momenti. »Nam,« ait, »quos Sancti predicatores non corrigere poterant uerbo ille  insecutus est ferro, compellens ad cenam dominicam barbaras ac ferocissimas nationes.« Unusquisque Adalbertum unum esse e Sanctis illis predicatoribus continuo putabit.---At, inquam, cur barbaras ac ferocissimas nationes plurali numero dictum est Pomerani  inquies, alii populi significari possunt.---At cur corrigere subiungit? cur ad cenam dominicam uerbis expressis? Scio, posse et illa uerba audaciori modo trahi eo, ut significent sacrum Baptisma paganis inuitis administratum esse: ad quem sensum notum illud »compelle intrare« aliquid facere uidetur; uidetur,  aio; nam ecclesia id plerumque hereticis, rarissime paganis adhibet, aut adhibuit.

Nemo inficias ibit in epistola nostra dicendum fuisse: »ad sacrum baptisma compellens« uel tale quid, atque, ut nunc res se habet, multo simplicius ea uerba ad ipsos Polonos et alios eorum sceptro submissos populos referri, qui iussu principum Polonie Misegonis I et Bolizlaui I baptizati erant ritu Romano, neque eo secius magnam partem aut ritui Slauonico-greco, aut secreto gentilitati uel moribus gentilium fauebant; quorum numerus paruus fuisse nequit, ut post sub Misegone II et sub Casimiro I apparuit. Scimus Bohemos, licet Christianos, antiquo paganorum aut Grecorum more uixisse; atque hac deprauatione episcopum suum sanctum Adalbertum  impulisse ut relinqueret sedem episcopalem Pragensem, terram quesiturus, ubi gladius principis, recenter ad merum latinum ritum conuersi, ut in Hungaria et Polonia, episcopo auxilio foret.---Nolebant igitur, simili modo, Poloni, nuperrime conuersi, in Christianorum ecclesiis adesse, eorumque ritus ecclesiasticos, seuerasque leges penitentiales sequi; nolebant relinquere antiquos mores religioni Grece, immo pagane mixtos et obnoxios. uerbis predicatorum non corrigebantur. Hinc ferro ad cenam Dominicam, id est ad missam latinam eos compulit Bolizlauus. Dentes abscindebantur, Thietmaro teste  , ei qui, post Septuagesimam, carnem manducasset. Quis nescit qua pia fraude ecclesia  uti debuit, ut Saturnalia aliaque festa rebus Christianis applicando, sensim sensimque animas paganorum et mores ab idololatria atque a falsorum deorum cultu ad uerum Deum uerteret? Quis nescit quam longa fuerit arborum si non adoratio, at ueneratio tamen, apud populos in hodiernis Porussorum terris habitantes, per secula aliquot, postquam ad Christi fidem conuersi erant? Sepe miraculosis Sanctorum imaginibus, quas uiri, reuera sancti, pia fraude in his arboribus incluserant, memoria adorationis arborum ipsarum sensim sensimque euanuit. Quis nescit, Hussitis in Bohemia calicem concessum esse ab ecclesia Romana contra usum generalem? Tantum uero abest, ut illis temporibus »cena dominica« alio sensu adhiberetur, quam simplicissimo,  ut potius uerba orationis dominice: »Panem quotidianum da nobis hodie« in nostro libro adhuc trahantur et sic explicentur. Legimus enim fol. 70, uerso: »Illud quod dicitur »hodie« non possumus generaliter referre ad corpus et sanguinem Domini, quia sunt tales, qui non possunt quotidie communicare, aut aliqua discordia contra proximum commaculati, aut nocturnali coinquinati pollutione. Homines sunt, non possunt esse semper parati.«

Quod si quis nichilhominus Porussos his uerbis indicatos esse uult, id alio sensu esse deberet eorumdem uerborum. Modo mihi exemplum afferat, quo »ad cenam dominicam compellere« tali sensu adhibitum sit. Tunc facilius foret conuincere lectores, post Adalberti inter Porussos martyrium, huic nationi bellum illatum  esse a Bolizlauo. Quam rem demonstrare nunc omnino despero. Plurimi quidem autores narrant, a Bolizlauo Porussos subactos esse, sed totidem uerbis. Immo alia est traditio, qua sancti Adalberti corpus, equato argenti pondere apud Porussos illico post eius martyrium emptum foret a Bolizlauo. Nimis prodigus fuisset ille Rex, si uindex subactis populis pro corpore delicti tantum argenti solueret. Restat igitur, ut partem Porussorum uel minimam ad occidentem , ad occidentem, inquam, uersus, a Bolizlauo fortasse annis 996 uel 998 subactam esse statuamus, i. e. uel ante Adalberti mortem, ut Repellius censet, uel continuo post.

 Utcunque erit, si Porussorum pars tunc ad Christianam conuersa est fidem, certe, non ita multo post sub Misegone I omnes fere deseruerunt uerbum Dei.



CAP. XXXIu.---Bolizlauus I iam rex nominari poterat, antequam ab Ottone III inuiseretur. In regia dignitate usus et abusus omnium populorum.

Incunabula omnium populorum nobis ostendunt patremfamilias esse sacerdotem, legislatorem et iudicem, uel, ut uno uerbo dicam, regem familie; iure naturali in infantes, abusu  in adultos. Ipse despota omne ius, omnem libertatem sibi soli habet, et ceteri---femina, liberi ---nullius iuris sunt; omni enim libertate carent. Paterfamilias absorbet  . Eius  uoluntas suprema lex est; neque gratia uel pietate, nisi ex arbitrio eius limitatur  . Sub Traiano tandem lege cautum est, ne patrie potestati pietas deesset  : ab ea in familiis regia potentia nomen patris precipue Senatoribus datum, et cognomen Regis in quibusdam Sabinorum familiis Romanis conseruatum est, quod obtinuisse in Pomponiis, in Pinariis, in Calpurniis et Mamerciis Plutarchus tradit  .

Aucta familia et in plures diuisa, sepe singulos patresfamilias nanciscitur, quorum certum consanguinitatis nexum plerumque obliuiscuntur, nullis quippe tabulis genealogicis conseruatis. In uicinia, licet plerumque , habitantes aut circumuagantes, constituunt uiciniam, gentem, gentilitatem,  grece , germanis pagum , Bohemis Okolina, Ungaris Gespanschaften   , Russis Berb, Polonis Opole  , et sic apud omnes populos easdem inuenimus uicinias uel gentes. Regem quendam maiorem, patriarcham uel seniorem  inter patre familias i. e. regulos habent, cuius potentia nulla in re differt a ceterorum patrum familiarum ,  potestas autem sola est conuocandi conuentum in gentis  , et presidendi patribusfamilias, ubi de rebus communibus  agitur; eosque ducendi belli tempore et sacra communia  faciendi  . . . denique moderandi tribunal, e patribus compositum, quod lites iudicat. Singuli igitur patres nichil, uel modicum quoddam libertatis amittunt; neque ulla morum  mutatio fieri potest, nisi in eorum conuentu. Apud Tragicos non modo de rege, sed etiam de patribus adhibitum , ut in Oedipo rege etc.

Conglomerate in curias uel et in maius reipublice corpus, aut ad tempus, aut pro omni tempore, urbes nascuntur cum rege potentiore. Sic olim singule Grecorum aliorumque populorum urbes  singulos reges nacte sunt, quales Homerus offert  . Romanorum primi reges tales fuerunt.

Coaluere urbes uel uicinie, tyrannorum, populorum, aut utriusque ambitione uana dominandi, uel barbara cupiditate predam agendi, presertim bello, ut fit, humano abusu in rempublicam maiorem: et hec sensim sensimque, nulla sibi meta posita, nisi tardam uindicem Dei manum, conflata sunt in rempublicam  iusto maiorem, et per illam glorie militaris pestem, contra ius et fas, in maxima regna, in stupenda et horrenda monstra, ut regnum Persarum, Macedonicum et imperium Romanum.

Quo maius regnum factum est, eo maiore ceco honore et potentia, ne dicam potestate, necessario rex, uel qui preest, gaudet; totidem sensim sensimque patresfamilias amittunt. Tandem libertas singulorum, si qua restat, sola est assentandi atque acclamationes in senatu proferendi  . Raro fiunt quedam quandoque per eos leges; sed in his notatur tantum, quot uocibus Imperatori salus acclamata sit  . Ipse pretor fit Imperatoris, »uillicus,« et senatus deliberat utrum, »Rhombusne concidatur, an testa alta paretur«  . Quo maior respublica,  eo minor publica res. Seruorum etc. tamen conditio in familia laxatur, inuito plerumque domino.

Tituli Ducis, Regis, Imperatoris cet., quo utuntur, qui magne uel parue presunt reipublice, per se idem fere significant, sed usu uel abusu distinguendi sunt. Sepe etiam, qui maiori preest reipublice, fastu tumens nomen regis superioris sibi arrogat, uel magni regis, uel magni ducis uel magni Chagani cet. Neque tum semper in prouinciis uectigalibus atque in regnis subactis regium nomen euanescit. Hinc in Oriente Aegyptiorum  , Babyloniorum  , Persarum  , Arsacidarum et Parthorum  , reges se principes principum, , uocari superbiebant, immo Sesostris  fuit.  Ipsi Macedones et Romani uel socios uel tributarios reges minime aspernabantur  , ut Taciti uerbis utar, »ueteri et iampridem recepta Populi Romani consuetudine, ut haberent instrumenta seruitutis et reges  .« Idem sepe usu uenit Imperatoribus Orientis uel Occidentis  . Neque is mos  omnino alienus erat antiquis Germanis; Attila enim talis erat rex regum.

Sic regibus Francorum Merouingicis, reges populorum Germanorum deuictos in Duces mutandi mos inualuit. Sic Alemannorum, Thuringorum etc. reges Duces tributarii regum facti sunt Francorum. Neque tamen minus titulus rex regum postea sepe Francorum principibus inditus est  .

Carolus Magnus ipse rex erat unctus cum fratre, sub patre rege uel imperatore Francorum non Romanorum  ; et postea, seu patris titulum imitans, seu nouo ritu imperator factus, reges filios, aliosque, submissos habebat  . Wittechindus quoque Saxonum rex, id est duodecim in singulis pagis subregulorum summus rex, siue ducum summus  belli dux  , nonnisi post innumerabiles clades, tandem dux a Carolo Magno factus est, ut tamen nescias, auctusne an dignitate diminutus fuerit.

Ludouicus Pius imperator filiorum non regio tantum nomine, sed et potestate nullis certis limitibus cercita, miserum exemplum posteritati reliquit. Sub successoribus eius, reges Francorum, Lotharingie, Burgundie, Bauarie et Germanie potentiores sepe erant Imperatoribus. In Germania Ottones renouauerunt Merouingorum usum, et auxerunt arrogantiam monstruose imperatorie dignitatis. Regium honorem sibi solis conuenire, ceteris uero omnibus abnegandum esse contendebant. Omnes reges semel uicti, ex noua eorum sententia, regia dignitate carebant  eo ipso facto. E tam singulari doctrina illud paradoxon natum est, ut princeps Dux nominaretur, terra uero regnum ab uno eodemque scriptore et in eadem fere linea  ; immo in Chronographo Saxone, Miseco Dux . . . simul et Rex nominatur  . Non uidebant continuo sequi e tali doctrina,  ducem illum, ano tempore uictorem, regiam dignitatem iure reuendicare. Si igitur Miseco I, uictus a Gerone, miles Ottonis factus est, eo sensu, ut necessario ducis nomer, pro regio subiret; Bolizlauus, sepius uictor et omni nexu absolutus, nomen regium sibi iure assumere poterat, inuitis Germanie scriptoribus. Numquid ideo imperatorio honore carebat Henricus Iu, Romanorum imperator, quod ab Anna Comnena tantum nominatus est  ?

Is qui nulli extraneo obnoxius regit suos, eum titulum sibi assumere potest, quem sui agnoscunt. Sic multi principes, quorum ditio angustioribus clausa erat limitibus quam Polonia, ne regis quidem nomine contenti fuerunt, et imperatoris honores  sibi arrogauerunt. Inter uisigothorum in Hispania reges, qui ne quartam quidem Hispanie hodierne partem gubernabant, uocati sunt Hispanie Imperatores; Sancius Magnus  , Alphonsus uI  , Alphonsus uII  , Alphonsus uIII  , Ferdinandus III  , Alphonsus IX  , et Alphonsus X.  . Edgar Anglus titulum assumsit: »Basileus Anglorum, et Imperator Regum gentium«  . In Gallia Pippinus et Imperatoris titulo usus esse uidetur, et Carolus magnus eum secutus, antequam Rome coronaretur  . In Germania Ludouicus Bauarus, Imperator a Rhabano Mauro nominabatur  . In Dania Haraldus se Cesarem appellauit  , ut imperatores Brasilie Maroccanos, aliosque missos faciam  .



CAP. XXXu.---Nomina principum apud populos Slauonicos.


Res monere uidetur, ut accuratius de populorum Slauonicorum usu in titulis principum inquiramus. Qui eodem fere modo, quo Saxones prisci, aliique  pene omnes, in uiciniis, dubium, democratiene an aristocratie proximi, a quodam electo uel designato principe, in uicis regebantur, cuius iura minima erant  . In belli autem temporibus ducem supremum sequebatur omnis gens. Ille uero eorum moderator nulli alii principi obnoxius erat; summo igitur principis honore fruebatur, et eo honore, quem regium esse usus ubique obtinuit  .

 Samo Bohemorum rex creatus est anno 623  .

Swatopluk in magno regno Morauorum anno 873 imperatoria erat dignitate  .

Greci Slauonicos principes nominant  .

Imperatores Romani iis latinum regis titulum non  negasse, cum multa sunt testimonia, tum unum precipuum marmoris elegantissimi, uespasiano imperante, Plautio Siluano dicati  . At non modo agnoscebant regium honorem, sed etiam stipendia annua regi Roxolanorum pendebat Hadrianus  . Russorum principes reges nominantur ab Adamo Bremensi, a Luitprando, a Thietmaro, in uita S. Mariani, et a Sigiberto Gemblacensi  . Bolizlauus Bohemus a Widukindo  rex uocatur, sub quo multi subreguli . Ab eodem alii Slauorum reges et subreguli afferuntur .

Tituli Slauonici principum  etiam apud populos Slauos mutati sunt, sepe fortuna, sepe ex industria. Sub medii eui finem  Russorum princeps uocabatur Czar, Polonorum Krol, Bohemorum Kral, Slauonicorum Krail; quo factum, ut in oratione dominica regnum nominatum sit a Russis Zrathie, a Polonis Krolestwo, a Bohemis Kralowstwii, a Slauonicis Krailestwu  . Licet  hec in oratione Dominica magnam antiquitatem olere uideantur, tamen facillimum erit, demonstrare eosdem non semper iisdem usos esse titulis.

Russi sane Czaris nomine usi sunt: falso tamen illud a Cesare originem trahere, et Wladimirus Monomachus ab imperatore Constantinopolitano accepisse eum honorem a quibusdam dicitur  . Wlodomirus Magnus quoque non Czaris nomen ab iisdem accepit, ut quidam uolunt  , sed . Iohannes III Basiliewitch, qui libertatem uindicauit sibi et Russis, se magnum ducem nominauit  . Filius autem eius Basilius Czaris nomen semper fere sibi indidit, ut dubium sit, utrum tale quid iam antea factum sit, an a deuictis Tataris et in suam ditionem redactis, apud quos Czaris nomen in usu  erat, assumptum sit nomen. Imperator Maximilianus ob simultates inter se et Polonos, ut Russos amicos uel socios haberet, non cunctatus est, et latino Cesaris titulo Basilium honorauit, errore, ut uidetur, eorum populorum Slauonicorum, qui Czaris nomen aut abiecerant aut ignorabant, et reges suos Krol, Kral uel Krail tunc certe nominabant  . In successore eiusdem Iohanne Iu., cognomine Terribili, iactantia quedam in titulis assumendis apparet, atque Cesaris imperatorisue nomen et insignia affectata. Quadruplicem Czarem se dixit  et dominum Karthalinicorum et Grusinicorum Czarium, etc.  . Idem imagini sue picte, edite anno 1551, uersus sequentes inscribi iussit:

 Russorum Rex et Dominus sum, iure paterni
Sanguinis; Imperii titulos a nemine quauis
Mercatus prece uel pretio: nec legibus ullis
Subditus alterius, sed Christo credulus uni
Emendicatos aliis aspernor honores  .

In seculo sequenti legati Belgie Michelem, satorem auguste domus Imperialis hodierne, quadruplicem Keyser  fecerunt  .

Illud uero nomen non Russorum modo aut Tatarorum, neque medii eui tantum, sed antiquissimum in Oriente regnum nomen fuisse facile demonstrari potest. Occurit enim in nominibus Nebukadne Czar, Nabopala-Czar, Tiglatphile-Czar, Baltha-Czar cet.  . Occurrit in uersione bibliorum Slauonica, a  multis Hieronymo, ab aliis ueresimilius S. Methodio, Slauorum  apostolo, tributa. Legitur in hac uersione Czar Dauid, Czar  Salomo; et passus »Non habemus Regem nisi Cesarem,« per Czar et Kessar exprimitur  . Extat monumentum Slauonicum in Kalbensteinberg prope Weissenburg , quod publici iuris fecit M. Io. Alex. Dederlein, tabula quedam picta Sancti Pheodori Ducis cum inscriptionibus Slauonicis litteris Cyrilli; cuius originem ipse Russicam esse, et anonymus in epistola latina, eiusdem temporis esse coniicit cum Menologio Greco   . Mihi uero, ut Baronio, seculo uno antiquius uidetur Menologium. Nam nulla inest figura iunior quam Leo philosophus eiusque uxor. Idem de tabula hac censeo. Milites quidem, quibus stipatus princeps est, simillimi sunt Normannis, quos Mathildis Flandrica  in tapete Normannica Boiocassensi expressit. Architectura quoque est Byzantina , et turrium tecta Orientem olent , ita, ut hucusque omnia Russis conueniant, uel Slauonico populo, qui non multum abesset a Constantinopoli. At forma radiata corone imperatorie illud omnino uetat. Notum est, nullas extare Imperatorum Orientis imagines, in quibus corona radiata sit, certe nullas post seculum quartum ere christiane, nisi in feminis  . Nam imago Constantini uI. a Leone papa Rome facta a re aliena est.

In Germania tamen talis corona occurrit seculo nono, decimo et undecimo; et simillima quidem est  corona antiqua imperatorum. Norimberge conseruata, que Caroli Magni esse dicitur, sed Conradi nomen addito in semicirculo superiori inscriptum fert  . Talis est omnino, excepto superiori semicirculo, una corone figura, quam expressit Dederlein p. 80, quamque imperator Licinius fert, iubens, uirgis et fustibus cedi Theodorum; in ceteris uero eiusdem figuris uulgaris radiata corona regum uel imperatorum Germanie representatur. Apparet igitur, illam tabulam a populo Slauonico, Germanie limitropho, factam esse. Quod si in memoriam reuocamus, gentes Slauonicas Sorabos qui non diuersi erant a Serbis, cet. cas ipsas, ubi tabula nunc extat, regiones olim tenuisse  ; uel saltem magnum  Morauie regnum non multum abfuisse, ubi sanctus Methodius archiepiscopus Welchradi  sedens, septem episcopos Slauonicos subditos in  ecclesia mixta habebat; non temere eam tabulam monumentum ecclesie Slauonice antique in illis regionibus esse efficiemus  , similis imago »prisce« matris Dei reperta est in urbe Oblau  cum litteris Cyrillicis  . Atqui in ea tabula Cesar Augustus Licinius I semper nominatur Czar Likin. Adde populos Slauonicos Imperii orientis urbem Constantinopolin semper Czaragrad  uocare . In autoribus Byzantinis Theophane et Nicephoro Bulgarorum principes Xeres nominantur, quod idem esse ac Czares recte monuit Buatius  . Reges Seruie seculo decimo quarto Tzaris nomine fruebantur; sic in legibus Seruie Duschan Tzar semper legitur  .

 E contra Russi plerum alio titulo in medio euo usi sunt, neque eo soli. Russorum enim principes ipsorum lingua Knies , superiores, Weliki Knies, id e. magni principes uel duces nominabantur; si non maiori, certe eodem iure, quo duces Austrie Archiduces, uel Florentini Magni-Duces.

Knies enim idem est ac Chan uel Kanis uel Chagan, et regem denotat, ut Magnus-Chan in Crimea idem sit, quod ueliki Knies in Russia. Khan autem Tartaris. uel Chagan, uel Canis, uel Cacanus significat dominum, regem, imperatorem  . Ipsa uoce Chagan uel Cacan et Russi et Hungari usi esse feruntur  .

 Quid de Polonis dicam?

Czarisne an Chaganis an alio titulo priscos Polonos usos esse dicam? Nullum superest huius rei certum monumentum. Sunt, qui dicant Krol uel Kral, ut Bohemi id efferunt, deriuatum esse a Karolo magno, sed, ni fallor, mera etymologica coniectura, pro qua aliam uerisimiliorem in radice Kri, iudicis naturam exprimentem, deprehendere mihi uideor, eo uerisimiliorem quod apud Slauos Kriwa summa dignitas certa sacerdotalis et iudiciaria indicabatur. Alia quoque Poloni utuntur uoce, scilicet Ksiaze, quod Kionie sonat et cum Germanorum  Konig quamdam similitudinem habere uidetur. Tandem Wudz apud eosdem Dux audit. Compositum uocabulum Woiewoda idem esse quod Belli-Dux, iam supra memorauimus. Ut nunc res sunt, certi quiddam statui nequit. Sed utcunque erit, illud quidem extra omnem dubitationem uersatur, quod omnes he uoces nullo modo Ducem feudalem significant, si dignitas, quam demonstrauimus, principum Polonie iis expressa fuit. Romanorum temporibus baud dubie latina uoce Rex illa dignitas exprimebatur.

Studio augendi regiam potentiam ductus, Bolizlauus, latinum titulum Rex fortasse aptissimum iudicauit, quippe Polonis inauditum, quo monarchiam minus populo obnoxiam in familia hereditariam  redderet  . Quem in finem alia multa fecisse Bolizlauum capita sequentia docebunt



CAP. XXXuI.---Bolizlaui regia corona, lancea, uel sceptro, gladioque donatus ab Ottone III, »amicus populi Romani« nominatur

Iure igitur Bolizlauus I regio honore frui iam poterat. Agnouisse tantum Imperator Otto III uidetur ea que impedire non poterat, quo sibi ius approbandi aut improbandi, immo dandi aut negandi, quodammodo conseruabat uel creabat. Ne hilum quidem amplius tunc ab Imperatoribus fieri poterat.

Otto itaque, a nemine rogatus, ex Italia, sub specie corpus sancti Adalberti inuisendi ut quidam Poloni uolunt  , remotam Poloniam incultamque---terram  hunc temporis Hyperboream---media petit hieme. Excipitur quam honorificentissime a Bolizlauo, et, quasi gratum animum Polono demonstraturus, suam ipsius regiam coronam, regiam lanceam sceptrumue atque regium gladium hospiti donat. Simul Bolizlauum »amicum et socium populi Romani« predicat  .

Quam formulam latinam antiquissimam, Polonis historicis medii eui ex Romanorum historia haud facile notam, sapere ingenium Ottonis III, qui ob inaudita eousque in litteris humanioribus et in antiquitate studia cognomine »Mirabilia Mundi« celebrabatur,  iam recte ipse Repellius uidit  . Attamen illud tantum de integra formula: »amicus et socius populi Romani« intelligendum. Nam uox »amicus et socius« Ottonum quoque temporibus politica, ut ita dicam, significatione adhibitum est de iis populis, qui ne minimo quidem seruitutis iugo obnoxii imperio  erant. Sic a Widukindo primi Saxones, Francorum amici et socii contra Thuringos nominantur  . Sequitur et ex hac re regiam Bolizlaui dignitatem ab Imperatore  esse approbatam. Thietmarus ipse, quamuis iram uix in pectore claudit, si eum attentius legeris, tibi prodere uidebitur inuitus huius rei ueritatem. Nonagies fere de Bolizlauo I mentionem facit; et sexagies quidem sexies eum simpliciter Bolizlauum  nullo epitheto apposito nominat; decies decem et quidem bis ad a. 1018 Pertz u. p. 861. lin. 2 et 9, bis simpliciter, Miseconis filium, semel Polenum, ter Seniorem : at rem miram! semel  uocat ducem adulterinum  bis  leonem rugientem, semel »arrogantem« , semel inflatum superbie magnanimitate , semel  superbum triumphatorem , semel  Polenorum rectorem . Iam ad a. 1002 eum patri  longe inferiorem esse dicit, quibus rebus nil aliud indicatur quam eum Imperatoribus minus obnoxium fuisse. Ad a. 1016 Thietmarus Cesarem carpit, quod, licet Bolizlauum ad seruitutem suam pace tantum concessa,  promptum et fidelem habere potuisset, id tamen neglexerit . Ad a. 1018 Thietmarus ait Bolizlauum eodem loco habuisse Imperatorem Germanicum ac Imperatorem Constantinopolitanum . Passus uero Thietmari qui ad nostram rem maxime facere uidetur, est in libri quinti capite sexto  ubi mutatas esse uices a Bolizlauo dicit, sic, ut pro seruitute Polonorum principis erga imperium uel Duces et marchiones Saxonie, seruitutem horum erga Bolizlauum natam esse deploret. »Hoc,« ait, »animaduertentes nostri, uerbis credidere phaleratis, et inhoneste quasi ad dominum, ad eundem profecti, honorem innatum supplicatione et iniusta seruitute mutabant. Quam inique comparandi  sunt antecessores nostri et contemporales! uiuente egregio Hodone  intrare, uel eo assurgente nunquam presumpsit sedere. Deus indulgeat imperatori, quod tributarium faciens dominum, ad hoc unquam eleuauit ut, oblita sui  Genitoris regula, semper sibi prepositos auderet in subiectionem paulatim detrahere, uilissimoque pecunie transeuntis inescatos amo  in seruitutis libertatisque detrimentum capere.«

Gladius ab Ottone donatus, quem Poloni »Szcrzerbec« nominabant, semper tanquam res sancta asseruatus est. Litteris inscriptis suam originem Ottoniensem tradere et seculum undecimum redolere narrant  . Imperatorem semper ensifer secutus est; ut pictura docet antiqua libri Manuscripti Domnizonis, que Ottonem sistit Magnum corpora Sanctorum quorundam, Attoni Marchioni Thuscie donantem  .



CAP. XXXuII.---Corona in pictura nostra est ipsius corone Ottonum exemplar. Corona Longobardorum noua forma in sigillis Ottonum.


Examinanti mihi sedulo formam uestimentorum picture libri nostri,  corona, qua Misego Rex ornatus est, singularem quandam similitudinem habere uisa est cum formis coronarum, que in sigillis Ottonum occurrunt.

Precaueant autem, necesse est, ii, qui has res sphragisticas inuestigant, ne quibusdam figuris, ut in editis diplomatibus exhibentur, nimiam fidem adhibeant. Nam non modo artifex, illis temporibus rudissimam formam imagini in pila uel sphragide dedit, sed sigilla cere impressa plerumque pessime conseruata sunt, neque satis exacte recognosci possunt, nisi a uiris, in his rebus maxime uersis. Dehinc nostris plerumque temporibus ii, qui talia sigilla  eri incidunt, ex suo, ut fit, arbitrio addunt, que nuncupant ornamenta, uel alia spernunt.

Que feruntur Conradi primi regis sigilla, aut radiatam simplicem duplamue tribus crucibus ornatam  , aut diadema  tribus trifoliis   prebent. Cuius liliati diadematis exemplar optime conseruatum offert figura picta Regis cuiusdam Anglorum in codice Manuscripto Saxonico Psalterii, exarato in seculo undecimo, et inscripto Tiberius C. uI  .

Henricus Rex in sigillis coronam fert aut simili modo liliatam  , aut radiatam  , aut denique diadema simplex cum cruce in medio capite eleuata, que quomodo annexa sit, dignosci nequit  .

In Ottonis Magni sigillis distinguenda sunt Ottonis  Germanie regis  a sigillis Ottonis imperatoris; illa aut diadema habent  aut coronam iliatam  in utroque uexillum regium dextra fertur. Imperatoris uero Ottonis sigilla nouam prebent formam  . (u. fig. 9. tab. nostr. Dextra innixus est Imperator sceptro cuidam, si non antiquo  ,  Carolingico tamen, quod hastam uel lanceam nominant  , cuius superior pars simplex globulus est, et quod sensim sensimque diminuendo in mucronem infra finit. Leua magnum globum cruce ornatum fert, figuram orbis terre christiani. Corona fere cassis hemispherica esse uidetur, et tribus globulis paullo eleuatis ornata est. Globuli illi in corona, quid significent, optime demonstrat figura picta in codice Domnizonis , in qua Otto Magnus fert coronam tribus clauis longioribus ornatam, quorum capita illi globuli sunt  . Corona aurea Longobardorum, quam ferream dicunt, et que Modetie conseruatur , interiori parte ferrea ex lamina claui Passionis simili modo, quo lancea Burgundica confecta esse dicitur  .  Quum autem tribus clauis redemptor noster cruci affixus sit, hec omnia exterius significanda, ut mihi persuasum habeo, censuerunt Ottones, et nouam caronarum formam confici iussisse uidentur.

Est in Ottonis II sigillis quedam diuersitas, sed non satis constat, quantum debeatur ignorantie eorum, qui, eri figuras inciserunt. Sigillum quoddam apud Zyllesium singularem pileum offert  . Id quod Shannatus edidit, pileum quidem sed forme paululum diuerse prebet, tres globuli uero hic melius dignoscuntur  . Eiusdem anni et eundem typum melius et fidelius expressum uidemus apud Erathium  , ubi tandem clarior illorum globulorum figura exstat, ut in alio typo Originum Guelphicarum atque Erathii   . Qua de causa figuram Zyllesii et Heineccii male expressam arbitramur  . Quam Getzius radiatam affert, ea est fortasse antiqua Germanie regum. Ne quid pretereamus, apud Muratorium sigillum occurrit Ottonis II, ubi caput nullo diademate ornatum est  .

Quorum utriusque Ottonum exstant celeberrima nondum edita signa statuaria e lapide sculpta in ecclesie cathedralis Magdeburgice choro , Patris Imperatoria insignia, filii regia, non antiquitatem modo signorum demonstrant, sed patre uiuente eadem facta esse. Singularis corona cassidem acuminatum circumdat. De ipsis alio loco uberius agam. Militaris enim et Germanicus talis est  habitus. De quo Widukind : »Habitus patrius, et qui nunquam sit peregrino usus.« Hic sufficit monstrasse, magnam diuersitatem in capitis tegumentis uel coronis, intercedere tunc temporis, fere eodem modo, quo nunc uestimentorum forma mutatur in annum.

In Ottonis III sigillis uidemus nouam coronam, liliis tribus ornatam  , aut etiam hemisphricum pileum tribus liliis ornatum; quarta uero in summitate cernitur  . In unico exemplo  anni 996 corona illa cum tribus globulis occurrit  .

Tandem Henrici II  , Conradi II  , et Henrici III  exstant nonnulla sigilla, in quibus illi globuli coronis affixi appareant. Postea nullum  in coronis Imperatorum  reperi globulorum exemplum. Neque in sigillis aliorum populorum ullum offendi exemplar corone tribus illis globulis ornate.

Hinc affirmare posse mihi uideor, eam coronam, quam Misego II in nostra picta gestat figura, esse ipsam illam, qua Otto III Bolizlauum, patrem Misegonis, honorauerit. Addam in nostro codice, figuram optime conseruatum esse, ut accuratissimam earum coronarum formam huius rei curiosis prebeat. uidemus enim non modo tres globulos aureos in superiori corone parte eminentes; sed tres alii globuli ceruleo colore, fronti laterali corone infixi, colorem ferri notare uidentur; que res in sigillis male expressa, aut facile per longum temporis spatium trita,  in iis, que supersunt exemplaribus, euanescere poterat. Ad nostram rem facere uidetur locus Martini Galli, in quo traditio antiqua de clauo sancto, quem Otto III Bolizlauo dedisset, male intellecta conseruatur  . Reges Poloni igitur eodem fere modo coronarum formam a regibus  Germanie mutuati sunt, quo Russorum reges formam corone Imperatorum Orientis. Byzantini enim hemispherica unionibus repleta et in acumine cruce ornata utebantur corona, ex qua hinc illinc uite pendebant unionibus uel gemmis similiter ornate  . Russorum magni Duces inde a Wladimiro magno eandem gestabant , uitis tamen postea amotis  .



CAP. XXXuIII.---Noua in regem unctio per archiepiscopum Gnesnensem facta esse uidetur, apostolico id probante; filii una; et tributum Sancto Petro datum.


Nihilominus Bolizlauus I., antequam e uita decessit anno 1025, coronatus est; et supra iam uidimus, id ne a Repellio quidem negari  . At, inquies, si iam ipse regia erat dignitate; si ultro ab Ottone corona regia, gladio et sceptro insignitus erat: secunda uel tertia coronatione non egebat.---Nunc aliquid dicere uideris. Attamen cauendum, ne specie quadam illudamur. Non rara sunt coronationis repetite exempla; que tanto sepius occurrunt, quo magis ea dignitas, ne uel hinc uel illinc in discrimen uocetur, uerendum est. Sic Pipinus, pater Caroli Magni, in Campo Martio a Francis electus, et  clupeo eleuatus  , certe iam Rex erat Francorum; attamen ea electione contentus non erat. Ne Zacarie quidem, summi Pontificis per litteras approbatio sibi sufficiebat  ; a Sancto Bonifacio Suessionibus nouo ritu rex coronatus atque unctus est. Neque illud sibi satis uisum est. Nam, quum Stephanus II., Papa, in Francorum regno Pipinum inuiseret, tertio loco ipse Pipinus  una cum uxore Bertha: et filii reges coronati et uncti sunt  .

Filius uero Carolus Magnus insuper uel quatuor uicibus coronatus est  .

Duabus igitur potissimum rebus ductus, hanc iterasse coronationem uidetur Bolizlauus; altera, ut, antequam moriretur, precaueret defectiones; altera,  ut, ritu nouo potentiam et honorem, regie dignitati insitas, augendo, filios suos fortiores redderet contra imperatores, et contra, quam nominant, Szlachtam  libertatis amantissimam.

Bolizlauus suis ipsissimis oculis bis uiderat, quam abusiuam significationem et Imperator et Germani adiicerent sue presentie in conuentu principum Germanie; nunquam fere fecit, que ab Imperatore ipsi tanquam militi imperarentur; et tali conuentui adfuisse pudebat regem  .

 Simili modo, dum pater uiuebat, Misego bis uel ter comitiis Germanicis inuitus plerumque adfuit, et homagium quoddam iterare coactus fuit  . Ob id ipsum unctio Archiepiscopi Polonorum, cum summi Pontificis approbatione et assistentibus omnibus omnium populorum recenter subactorum magnatibus facienda erat. Nostra epistola dedicatoria significare uidetur, Misegonem, iam patre adhuc inter uiuos degente, regem factum fuisse nomine tantum, non omine. Nam linea tertia legimus; »Quoniam tibi diuina gratia regium nomen pariter et honorem concessit.«

Notum est, Stephanum, Hungarie principem, a Summo Pontifice coronam accepisse. Nullam igitur causam reperio, cur talem coronam ab Apostolico  Benedicto uIII. aut Ioanne XX. negatam regi Polonorum esse dixerim; modo eam rogauerit. Occasionem oblatam, regnum Polonie immediate cathedre Sancti Petri obligandi, non repudiasset Summus Pontifex.

uetus quedam apud Polonos est traditio, id ipsum factum esse  . Adde eam fuisse occasionem simplicissimam, tributum Sancti Petri in Polonia instituendi: que res, neque antea, neque postea, facta esse potest; non antea, propter Christianorum solitudinem et conuersionem recentem ad ritum latinum, aut ad Christum; non postea quod historia Casimiri ex monasterio Cluniacensi remissi, impositique eam ob rem tributi a plurimis falsissima putatur  . Neque etiam dubitari potest, quin illud  tributum, a patre antequam moriretur, Polonis impositum, in hominibus, magnam partem ore christianis, corde gentilibus, aut Greco-Slauonicis, odium eam in religionem auxerit  . Quum ergo hec traditio miro congruat modo cum Chronographorum germanorum notitia, mihi quidem a ueritate remota esse non uidetur.

Adde, omnes incertitudines apud posteriores scriptores facile nasci potuisse, quum uiderent tot tradi coronationes, unam autem tantummodo ueram esse posse censerent. Coronationis ab Imperatore  facte monumentum conseruabant gladium Poloni, ac ideo eam potissimum ueram esse arbitrabantur. Corona uero uno alteroue modo perisse poterat.



CAP. XXXIX.---Misego II., regia dignitate inter Polonos erat, inuitis Germanie scriptoribus. Litteris uel Grecis imbutus, ut omnis Theophanonis Imperatricis prosapia etc.

Utrum ea coronatio continuo post patris mortem iterata sit, ut Polonorum scriptores habent, nec ne, non constat. Fieri id poterat. Certe aut semel ante, uel post mortem, aut bis a Pontifice archiepiscopo Gnesnensi coronatus et magnatum uoce agnitus uel electus est. Nostra enim prefatio non modo linea decima »Teque,« ait, »non adeo humano quam diuino iudicio electum;« sed etiam linea trigesima: »Deus omnipotens, cuius constitutione regali  diademate coronatus es«  . Hinc Rixa uidua in omnibus diplomatibus »Regina quondam Polonie« nuncupatur. uide igitur, qua fide in his rebus digni sint historie scriptores, qui nichilominus Misegonem secundum, Ducem tantummodo uocant.

Eadem nostra prefatio aliam, eamque incognitam hucusque rem nos docet. Eruditionem quandam tum in omnibus scholis incepisse, satis notum est. Carolus Magnus quidem studium lingue grece monasteriis imposuit; sed post mortem eius hec disciplina neglecta est, si Monte-Cassinenses in Italia excipis, ubi teste biographo S. Adalberti, sacerdotes Greci habitabant. Non rara exempla studii linguarum erant. Sic Bruno papa tribus uel quatuor linguis utebatur, Teutonica, Latina, Gallica et, ut uidetur,  Italiana  . Mathildis uero nos docet, non modo linguam latinam in Germania et Polonia propagatam fuisse, sed etiam in lingua greca, plures iam haud indoctos extitisse homines; immo Polonie regem, regem populorum Slauorum, illam callere. Ne tamen id mirum censeas. Nam causa, ut mihi uidetur, femina quedam fuit, et ob id ipsum maior in moribus et litteris promouendis: neque tamen ultra familiam suam et circulum, in quo quedam eius esset auctoritas.

Theophano, origine greca, nubendo Ottoni II., et maritum et liberos hanc linguam docuerit arrogantia  tunc greca, necesse est. Hinc ea in Ottone III. eiusque magistro Gerberto  eruditio. Per filias Adelheidem, abbatissam Quedlinburgensem, et Sophiam, abbatissam Gandersheimensem, inter sanctimoniales illorum monasteriorum una alteraue in his linguis edocta esse debet. Tertia filia, Mathildis nomine, nupta Henrico, comiti Palatino , mater extitit non modo sex filiarum, que abbatisse celeberrimorum occidentalis Germanie monasteriorum fuerunt, inter quas una Theophanonis auie nomen accepit  ; sed etiam Rixe, uxoris Misegonis nostri. Que Rixa causa fuisse uidetur, cur Misego lingua greca eruditus erat.

Neque enim eam linguam antiqua Slauonicorum populorum cum ecclesia greca connectione conseruatam in Polonia crediderim, licet in Bohemia monasteria  quedam essent, in quibus linguam grecam edocebantur.

Ceterum ipsa Mathildis epistola, id quo minus ita intelligatur uetat. Ait enim: »grecam superaddere maluisti.«

Que dixi de Monasteriis Quedlinburgensi et Gandersheimensi, et de magna eruditione sanctimonialium, que ibi Deum colebant; huius rei testimonium est, quod iuuentutem regiam et principum instituebant. Sic Beatrix, filia Imperatoris Conradi II., his sanctimonialibus ad educandum et erudiendum tradita, iam septimo uel octauo etatis anno miraculum eruditionis extitit  .



CAP. XL.---Russos anno 1026 clade affectos fuisse, demonstratur.

 Que a Polonis scriptoribus narrantur, Russos post mortem strenuissimi Bolizlaui obsidione cinxisse castella, in quibus Polonorum presidia a Bolizlauo posita erant, cur infitias eant, non uideo. Otto , qui, ut constat, celum et terram contra fratrem Misegonem excitauit, iam tum bellum mouebat; quia aut priuatus erat a parte, quam pater sibi more antiquissimo, qua rex superior non nisi belli tempore fiebat, destinauerat, aut inuita patris extrema uoluntate regnum affectabat. Huc trahi possunt, que a quibusdam narrantur de Ottone in Ruzziam fugiente  ; que occasio fuit Iaroslao  Russisue, ut Polonos eiicere conarentur e terris, quas Wladimirus  olim possederat.

In hac expeditione Misego antiquam gloriam paternam facile assequi et conseruare poterat. Nam ceteri hostes nondum satis parati erant, ut Polonos debellarent. Imperator Henricus fere eodem, quo Bolizlauus tempore, mortuus erat, et Conradus, in eius locum suffectus, nondum ciuiles, que nouam sequebantur electionem, motus sedauerat. Neque Russi ipsi magna ui Polonos repellere ualebant, bello maximo inter fratres principes flagrante. Cuius tam remoti belli inter Polonos Russosque testimonium quoddam afferre uidentur epistole Mathildice uerba in uerso quarto et quinto, ubi eum dicit felici inceptu regnare. Hoc urgeo, id non ualere  posse de excursionibus in marcas. Nam non modo Mathildis germanica et christiana erat, sed etiam soror uxoris noui Germanie regis, Conradi II., cum quo arctissime iuncta erat. Que in marcis deuastationes, felices dici res ab ea nequibant. Optime etiam addit Mathildis: »ut audiui,« quo remotas per magnum spatium res indicat.

Qua re omnem hunc locum a Polonis ita tradi arbitror, ut reuera factum est. Preterea ipse Repellius alio loco concedit, fuisse antiqua inter Polonos monumenta nunc deperdita, quibus Dlugoszius uel ceteri usi sint  .



CAP. XLI.---A Misegone II. paganos iam, aliosque, Ecclesie Latine Regique renitentes, defecisse.

Felici successu fere omnibus in rebus gauisus erat  Bolizlauus I. Potentiam regiam in bellis perpetuis auxerat, augendo prouincias et cumulando dignitates. Proceres autem et ciues, ut fit, tantum perdiderant, quantum rex lucratus erat. Simile quid rusticis acciderat. Pagani uero et Slaui, siue Greco-Christiani infelicissimos se sentiebant, non modo qui exulauerant aut in siluis habitabant, uerum etiam ii, qui inuiti uel obiter ad christianam catholicamue latinam fidem conuersi erant; eo magis etiam, quod soluendum esset tributum ecclesie; denique quod ferrea disciplina penitentiali premerentur.

Propagationem Christiane religionis alio modo post, alio ante Constantinum Magnum factam esse constat. Primis temporibus hec propagatio lenta  erat et pacifica. Tantum uero abfuit, ut Christiani paganos ui compellerent, ut potius ipsi Martyres Christi fierent. Post Constantinum uices mutate; templa paganorum ui clausa; pagani persecutione affecti, gentiles---abusu ambitionis regnum plorando---ferro non minus quam uerbo Christi adoratores sunt facti. Inde a temporibus Caroli Magni introductio religionis Christiane in terras paganas fere semper subito et tumultuarie fiebat, ita tamen, ut  nescias, utrum Christiani Muhamedanos, an hi illos nouum morem docuerint.

Primis temporibus reluctationes maxime, sepe cruente, et centies iterate. Post rariores renitebantur pagani; attamen nunquam in terris, recenter ad Christum conuersis, defuerunt pagani, qui aduersarentur. Sic in ea Slauie parte, que hodie Brandenburgica est, plus quater Christiani trucidati aut eiecti et ecclesie combuste. Sic in Hungaria supra uidimus Belam uocari, ut rex fieret, potissimum a factione pagana aut Greca  . Sic in Bohemia non solum nobilium factiones sed etiam paganorum mores partim seueriores, partim laxiores ac Christianorum, impulerunt Sanctum Adalbertum, ut sedem episcopalem relinqueret, quod  Bohemie Duces, dissimiles Bolizlauo Polono, uindices canonum ecclesiasticorum haud se constituerent. Sic in Carinthia rustici religionem ueram confitebantur, licet manibus pedibus magnates longum per tempus oppugnabant, christianismum tanquam religionem pauperum et rusticorum irridentes et contemnentes; contrario, ut fit, modo, quo in Imperio Romano nobilissimi quique priores ad Christum conuersi, spernentes antiquum Deorum atque idolorum cultum, cui rustici in pagis tenacissimi adherebant, paganismum eum nominauerant.

Itaque Slaui pagani  litterarum studium et omnes artes liberales abhorrebant. Parentes Russi putabant, litterarum cognitionem esse diabolicam artem; schole deserte manebant, ni  iussu regis liberi in scholas ui rapti fuissent  . Accedit, quod scholarum magistri, uiri ecclesiastici, plerumque in ecclesiis aut monasteriis habitabant.

Si hec in Russia facta sunt, nichil obstat, quo minus similia in Polonia accidisse statuamus, ubi teste Mathildi nostra: »ferro Christiani ad cenam Dominicam compellebantur;« ubi Iordanus, primus Polonorum episcopus »multum sudasse,« dicitur a Thietmaro, »dum eos ad superne cultum uinee sedulus uerbo et opere inuitaret  .« Adde notitiam eiusdem Thietmari de barbaro modo puniendi eos, qui contra leges ecclesie peccarent. Ait enim: »In huius sponsi  regno sunt multe consuetudines uarie et quamuis dire, tam sunt interdum laudabiles. Populus enim suus more  bouis est pascendus, et tardi ritu asini castigandus, et sine pena graui non potest cum salute principis tractari« . »Si quis,« pergit ille, »in hoc alienis abuti uxoribus, uel sic fornicari presumit, hanc uindicte prosequentis penam protinus sentit. In pontem mercati is ductus per follem testiculi clauo affigitur, et nouacula prope  posita hic moriendi«  »siue de his absoluendi«  »dura electio sibi datur. Et, quicunque post septuagesimam carnem manducasse inuenitur, abscissis dentibus grauiter punitur. Lex namque diuina in his regionibus nouiter exorta potestate tali melius quam ieiunio ab episcopis constituto corroboratur. Sunt etiam illi mores alii ab his multo inferiores, qui nec Deo placent, nec indigenis, nil nisi ad terrorem prosunt; quos in superioribus ex quadam parte comprehendi  .«

Tacet igitur Thietmarus leges penitentiales quasdam terribiliores his, quas, licet diras, laudabiles censet. Laudat nostra quoque Mathildis Bolizlauum ob similia, et laudando patrem, filium Misegonem,  impellit, ut in his rebus emulus patris existat, ut »restituat Deo animas diabolica fraude deceptas«  .

Non a re erit monuisse lectorem, ne seueram disciplinam ecclesiasticam illius eui cum laxa disciplina nostri temporis confundat. Lubet e nostro libro hic nonnulla addere ex capite penitentiali, quo illa in lectoris memoriam reuocetur.

Singula peccata presbytero confitetur peccator, et inter ea que presbyter faciat, hec habet, fol. 17. »Et quotiens dederis consilium peccanti, simul quoque da ei penitentiam, statim quantum debeat ieiunare et redimere peccata sua, ne forte obliuiscaris, quantum eum oporteat abstinere. Tibi enim necesse est , ut iterum ab eo exquires  peccata, quia ille forsitan erubescat, iterum peccata sua confiteri.«---Fol. 18. inter penitentiarum genera hec recensentur: »Decernunt  iusta, proponunt supplicia, uincula, torture, flagella, exilia, amputationes membrorum, amissiones rerum, mortes diuersi generis . . . . . . Fit etiam ecclesiasticus uigor, correptio, excommunicatio, de ecclesia exclusio, leges penitentie, anathematizatio; constituuntur iudices, insistunt officia, mittuntur ultores, ut hoc corrigant; et auferri non possunt de ecclesia.«

Fol. 19. Peccator humiliter deprecationem presbyteri implorans, »totum se in terram prosternat.«

Fuge credere, has esse illas diras a Thietmaro non indicatas leges; immo in omni ecclesia ualebant.  Que Thietmarus silenda preoptauit crudeliores etiam et omnino immanes fuisse apparet; quippe que neque Deo neque indigenis placerent.

Misego II, igitur ecclesie fautor haud dubie patrem imitans, et ab uxore Rixa semper excitatus, uindex grauis legum ecclesie latine extitit; ipse  litterarum amantissimus, ut liberi inuitis parentibus in monasteriis erudirentur maxime cure habuisse uidetur. Odium indigenarum ingrauescebat; deficere et a Christo siue ab ecclesia latina, et a rege parati, presto erant primam arripere occasionem Christianis siue catholicis latinis par pari referendi. Quam occasionem et hostes regni et domesticum dissidium ab Ottone, Misegonis fratre, concitatum, ut supra memorauimus  , obtulit.



CAP. XLII.---Uxor quedam Iuditha Misegoni II genuisse uidetur filium  Bolizlauum iuniorem, paganorum siue Slauonico-Grece ecclesie fautorem.

Que traditiones singule de Misegonis II pellice, de Iuditha quadam, de Bolizlauo filio primogenito  narrant, ea a plurimis quidem scriptoribus aut ignorantur, aut reiiciuntur, aut confunduntur cum aliis  ; nos autem componendo uerissima esse reperimus.

Patrem, Bolizlauum magnum, uidimus in amore sibi plus iusto indulsisse, antiquo Slauorum populorum, aliorum, more; filius igitur Misego cur non »antiquum fornicatorem« imitaretur, ut in aliis, sic in hac re? Quidam uel plurimis eum usum esse pellicibus tradiderunt. Nil igitur obstare uidetur, quo minus unam, nomine fortasse Iuditham---nam id nomen tanquam uxoris in quibusdam inuenitur---eum habuisse statuamus, ex caque natum esse filium primogenitum, cui ab auo celeberrimo Bolizlauo nomen inditum sit. Hinc Rixe filius non aui Bolizlaui,  sed nouum Casimiri nomen accepisse uidetur. Nullam enim aliam causam uides, morem tunc temporis non sequendi. Nos iuris ciuilis legibus et ecclesiatici canonibus imbuti, distinguimus filium matris familias a serue uel pellicis filio. Hic mos, ut hodie in Oriente, sic olim Slauis ignotus erat, et nouus religionis christiane canon eo tardior solus uiguit, quo et sacerdotes ipsi incontinentius sibi in re uenerea indulgebant. Disciplina enim clericalis laxior, necdum a Gregorio Magno reformata erat. Quin secundum Romanum ordinem, ut et noster habet liber liturgicus, episcopus fieri poterat is, qui neque coniugem habuit uiduam, neque rem habuit cum ancilla Deo sacrata, neque cum quadrupedibus,  neque tandem cum masculo  .

Concubinatum autem in ipsa ueteri ecclesia, ut de Slauorum moribus taceam, non fuisse prohibitum, sed extra matrimonium omnino licitum testatur concilii Toletani primi can. 17, his uerbis conceptus: »Is qui non habet uxorem, et pro uxore concubinam habet, a Communione nou repellatur, tantum ut  unius uxoris aut concubine, ut ei placuerit, sit coniunctione contentus«  .

Poterat igitur antequam matrimonium iniret cum Rixa, e concubina Bolizlauum iuniorem procreasse Misego II. Nouercales artes a secunda femina structas esse primogenito, uetus est apud Kadlubekium conseruata sed male intellecta traditio  . In ea re nil alienum a hominum natura uideo. Immo id illis temporibus, ut aliis factum est. uidimus Ludolphum, Ottonis Magni ex Editha primogenitum, ab Adelheide nouerca, que ipsius filium Ottonem  regno destinabat, malis omnibus affectum.

Qui igitur Bolizlauus iunior, ut ferunt, nouerce, id est Rixe, ereptus, monasterio erudiendus et educandus est traditus. Nihilo secius tamen animus  eum ad paganismum seu ecclesiam Greco-Slauonicam tulisse uidetur. Cuius rei exemplum exstat in Godescalco, uenedorum rege, qui, licet puer in monasterio educatus, tamen dux sue gentis pagane contra Christianos euasit; donec melior causa in eo uictoriam reportaret. Potest quoque Bolizlauus huic paganorum cet. factioni fauisse, qua fretus regiam dignitatem adipisceretur.

Hic itaque Bolizlauus iunior, patre uiuente, cum fratre adhuc paruulo adfuisse uidetur bello Pomerano. Sepe tunc liberi principum, licet paruuli, tamen toto corpore cataphractati bellis interfuerunt, aut bellicis in rebus exercebantur. Non modo Carolus, filius Caroli Magni, in bello contra Saxones, militum more armatus admodum puer exemplum  fortitudinis dedit; sed ipse Carolus Magnus decimo tertio etatis anno, cum obuiam fieret pape Stephano II., equo uehebatur a capite ad imos pedes ferro circumdatus, gentis sue bellicose uiuum et graphicum exemplar. Poterat igitur Pomeranorum rebellis dux Bolizlauum et fratrem Casimirum ad certamen singulare prouocare; neque tamen magne fuisset prudentie, illud concedere. Quare factum est, ut Bela Hungarus, eorum partes suscipiens, uictor euaserit. Quod Repellius monet de anachronismo mortis Sti Stephani, id minimi pretii esse dixerim. Poterant enim ante mortem Sti Stephani exulasse. Neque id negant scriptores  .



CAP. XLIII.---Misego II infelix, non quod imbellis erat, sed quod multos una undique hostes habebat. Regno expulsus Prage misere eunuchus fit. Subita ualetudo et mors 


Misego Rex a plerisque Polonorum scriptoribus imbellis fuisse traditur. Optimi uero id negant. Cuius rei testimonia sunt omnia, que una sustinuit  bella. Ob eam ipsam rem infelicior erat patre, qui singulos hostes deuicerat. Adde odium paganorum iam iam in rebellionem erupturum; adde fratris  ambitionem indefessam. Quid mirum, si uirtus Polonis defuit?

Otto, eius frater, Ilungaros, ut uidetur, secundo loco excitauit, qui sibi ipsis non Ottoni Prouinciam abripuerunt Slowakiam. Bohemi eadem faciendo cum marchionibus suam quisque Polonie partem recuperare nisi sunt. Proxima tuendo in marcis, longinqua in Morauia Misegoni negligenda erant, Conradus tandem Rex et Otto simul inuadentes reliquas Polonorum terras, ille per Marcas, hic per Bohemiam iter facientes, Misegoni II et Polonie exitum parabant. Conradus post cessionem Lusatie  a Misegone facta, arma deponit; at nichilo tamen secius fraterne flagrabant ire. Otto factione pagana, seu Greco-Slauonica, ut uidetur, fultus, regno potitus est. Frater Misego eiectus Pragam pergit, hospitalitatem Bretislai petitum. Sed a duce contumeliis omnibus affectum ferunt. Ulturus que a Bolizlauo Magno, patre Misegonis, in Bolizlauum Rufum, Bohemie Ducem, patrata fuerant, Bretislaus eum »per traditionem cepit, et genitalia eius, ne gignere posset, corrigiis astrinxit  .«

Que causa mihi fuisse uidetur eius mortis immature. Fratre enim Ottone a Christianorum latinorum forsan factione que tum in illa Polonie parte iam potentior fuisse uidetur, necato; Misego regnum quidem recuperauit; at, non ita multo post, morbo  graui afflictus, et, per aliquot menses plerumque amens, defunctus est.

Illum modum genitalia astringendi, amputandiue antiquissimum, ueteribus Indis  , Aegyptiis  , Romanisque  ac Germanis  notum, inter Slauos Christianos tum adhuc inualuisse iam Thietmarus tradidit  .



CAP. XLIu.---Rixa potest bis ex Polonia exulasse et prior quidem cum filio Casimiro, posterior autem filium precessisse.

Nemo hucusque Rixe fata inuestigans, questionem mouit, que fuisset sors huius Regine eiusque filii Casimiri, quum Misego II. e Regno Polonie eiiceretur. Mihi quidem Rixa in Polonia mansisse minime uidetur. Nam si hanc, Christianorum fautricem in  monasteriis refugium inuenisse statuere uis, moneo, ne te fugiat, monasteria ipsa, ecclesias, presbyteros in maximo discrimine fuisse. Incertam de mariti reditu, cum filio in Germaniam iter fecisse, ueresimillimum est. »Barbaros Slauorum pertesa ritus,  uenit ad Imperatorem Conradum,« ut ait Monachus Brunwillerensis  . Poterat igitur Rixa cum filio Coloniam adire, ubi tunc frater eius nondum archiepiscopus , sed tunc forsan ecclesie cathedralis canonicus; ubi soror Beata Ida, abbatissa monasterii Sancte Marie in Capitolio erat; ea eius patria, ee Parentum sedes: nam castrum Tomberg quo hanc lucem primum uidit, non longe aberat  . Non procul ab urbe Colonia quinque alias sorores abbatissas habebat. Ibi igitur in monasterio Sancte Ursule ob aliam reginam fundato optimum refugium inueniebat, et inuenisse diploma testatur  .

Postquam autem maritus Poloniam reuersus, solium regium recuperauerat, nichil impediuit, quo  minus Rixa filium eodem reduceret.

Mortuo autem marito, Rixa, ecclesie latine id est Germanice amantissima, per breue spatium tutrix filii Casimiri, odium inueteratum indigenarum, quos et ipsa oderat, prior in se solam uertit. Exulauit igitur secundo loco sola ad fratrem nunc archiepiscopum Coloniensem. Et hac quidem uice filius eam mox secutus esse uidetur.

Sic omnes traditiones optime quadrant; neque ulla in hac re superesse uidetur difficultas.



CAP. XLu.---Bolizlauus iunior paganis seu Greco-Slauonicis innisus, eiecto fratre Casimiro, Rex Polonorum fit; sed mox a Christianis Latinis occiditur. Polonia diuisa; Christiani Latini Casimirum reuocant, Greci aut pagani breue per spatium Maslao utuntur rege.


Mortuo Misegone, factio paganorum secunda uice caput tollit, et, Regina Rixa e regno pulsa, Bolizlauum iuniorem primogenitum, sed ex alia uxore uel pellice, ducem nacta, aperte que uelit demonstrat; expellitur Casimirus rex, monasteria, ecclesie combusta, sacerdotes trucidati, et Christiani ferro petiti. Bolizlauus regia in Polonos dignitate fruitur, antiquam fortasse libertatem populo uel proceribus reddidit, et, cum ceteris rebus latinis, latinum »regis« nomen abiecisse uidetur. Certe a plerisque scriptoribus non inter Polonorum reges numeratur, siue quod regium nomen non assumserit, siue quod a christiana latina fide defecisset. Non profuit tamen ea, quecunque fuerit dignitas Bolizlauo; nam Christiani  latini in illo ciuili tumultu certe mox uictores maxime Polonie partis euaserunt. Bolizlauus occisus et Polonia diuisa est, in meridionalem  partem et in septentrionalem  ita ut ille simultates inter ecclesias Latinam et Grecam ueris paganis tantum profuerint. Hec Maslaum quendam, subpincernam Misegonis II., principem uel regem proclamat; illa uero, id est latina pars aliquamdiu uastata et bello ciuili et a Bohemis, tandem reuocat Casimirum. Qui, in Poloniam redux  et federe iunctus Conrado Imperatori Russorumque regi Iaroslao, post bellum cruentissimum et iteratum uictor euadit Maslai; Poloniam, si non totam, ut eam auus Bolizlauus 1. constituerat, saltem, ut antea fuerat, sibi subdidit.



CAP. XLuI.---Crudelitas Polonorum tunc temporis eadem, que ceterorum populorum. Russi, Bohemi, Hungari, Dani, Normanni, Germani.---Origo uocis Sklaue.

Plurimi Germanie scriptores criminose dicunt, immo criminationibus onerant Polonos tunc temporis eorumque reges, barbaros eos esse depredatores facientes. »Miseco,« ait Chronographus Saxo, »Dux Polonorum« falsus christianus, homicida, tyrannus. . . . . . . . Talis est ergo Rex Mesecho, hec uiarum  suarum abhominanda simplicitas, hec innocentie dampnanda puritas, hec iustitia, hec fides falsissima eius christianitatis. Si ergo Rex, quare predo? si simplex, quare apostrophus? si fidelis, quare apostata ac tyrannus? Quid tibi, cruenta belua, regale ornamentum in corona et lancea deaurata? que consentio Christi cum Belial? Que te tumide uexat uesania, ut in regnum Romane uirtutis temere duceres arma? Quod, quam tibi sit periculosum, tum sero percipies, cum tui imbelles plurima multitudine armati, nostris bella scientibus immo et facientibus, ut digni sunt, conterentur  .

Que conuicia si componimus cum summa laude Mathildis, risum tenere non possumus, et humanam naturam deploramus, que raro ueritate contenta,  ubique superlatiua querit. Ceterum diceres Chronographum Saxonem respondere prefationi Mathildine. Si quo unquam in uiro, certe in hoc Misegone aurea mediocritas optima est.

Quantum attinet ad illas Polonorum depredationes et incursiones; proh dolor! uerissima dixit Chronographus: ait, quid de asino faciamus, qui asinum fricat? Omnes populi tunc eodem bibebant poculo. Paratur bellum a gente, glorie et diuitiarum cupida; inuaduntur fines populorum proximorum; aurum, argentum, pecudes, res pretiose capiuntur, domus comburuntur, uiri armati uel armis apti ceduntur, femine uiolantur et in seruitutem rapiuntur cum masculis, qui nondum arma ferre ualent; tandem ea terre pars, que intacta mansit,  tributum pollicetur. Abeunt predatores, diuiduntur spolia, ne dicam rapine; et his onusti milites domum reduces, caput ad sidera tollunt, atque familia et diuitiis aucti, generose stirpis origo fiunt; donec ipsi a fortioribus aut felicioribus finitimis similia tolerant. .

Sic Russi omnes finitimos populos et Grecorum imperium sepe depredati sunt, incolasque in seruitutem sub hasta uendiderunt.

Sic Bohemos uidimus cum Bretislao Poloniam  uastantes igni et ferro, immo spoliantes Christiani Christianorum ecclesias.

Sic Hungari depopulati sunt sepe Germaniam, et populis Slauonicis pessime usi sunt  .

Sic Dani in Britannia singulis fere annis omnia spoliauerunt.

Sic Normannos in omnibus Europe terris populabundos quis nescit?

Neque is mos nostris temporibus alienus est.

Longum est enumerare, quas Germani tunc temporis et medii eui Slauorum populis iniurias, contumelias perfidiasque intulerint.

Sic Saxonum nomen, Widukindo teste, a cultollis, quibus trucidauerunt Thuringos nobiles ad concilium uocatos, originem trahit  . Sic Henricus  auceps latrones colligens in suburbano Merseburgiensi locauit terris et domibus sibi concessis, ea conditione, ut latrocinia tantum in Slauos exercerent  . Lex Saxonum medii eui  officium militibus imponit marcarum, ut per sex hebdomadas in annum Slauos quoquo modo adeant, et figura huic legi adpicta, ne sensus lectorem fugiat, pacificos, sedentesque tres Slauos, Bohemum, Polonum et uenedum, exprimit, quos miles Saxo, a capite ad pedes cataphractatus, uulnerat ac trucidat  . Sic Gero triginta nobiliores Slauorum ad se uocat sub specie hospitii, et uinulentos trucidat  .

Historia ordinum equestrium Teutonicorum et Liuonicorum innumerabilia offert depredationum  exempla. Quo factum est, ut ad hunc usque diem Germani male audiant apud omnes Slauonicas nationes. uox eorum Niemez, id est Germanus, eamdem originariam habet significationem, que greca uox . Slauonicus enim est, qui loquitur; Niemez uero hebetus, qui loqui nescit. Cum igitur inter conuicia, quibus nationes se inuicem onerant, Italis »il tedescho barbaro« idem fere sit ac somniculosus, sine ulla ingenii dote; Gallis, plumbeus  uorax et crapule deditus, aut  egri somniis; et Anglis nugigerulus: Slauonice gentes odium inueteratum uix in pectore claudunt  ; quippe quibus Germanus et Diabolus omnino idem est  .

 Tantum uero abest, ut Slauorum populi a Germanis  humaniori modo tractati fuerint, ut potius a magno numero Slauorum in seruitutem raptorum atque a diro modo eos laboribus et miseriis cruciandi, seruus, id est mancipium, in omnibus fere hodiernis linguis denominationem Sklaue, esclaue etc. acceperit. Cuius infortunii gentium Slauorum testimonium inuoluntarium exstat apud Thietmarum qui certe Polonis nullo modo fauebat, quos tardi ritu asini castigandos ait. Is ecclesiam suam ab Ottone diuisam deplorans; »Nunc,« ait, »omnia nostram prius ecclesiam respicientia diuisa sunt miserabiliter, Slauonice ritu familie, que accusata uenundando dispergitur«  . Ceterum maxime ignorantie foret, si quis negaret, ueteres Germanos Cesaris, Taciti, aliorum, et presertim, ut in legibus,  quas dicunt barbarorum, id. e. Saxonum, Thuringorum, Fris onum, Alemannorum, Baiuuariorum, Francor. Ripuar. et Saliorum, Burgundionum, Longobardorum, Ostrogothorum, uisigothorum et Anglosaxonum occurrunt, barbaros esse.



CAP. XLuII.---Cur Mathildis hunc librum ad Misegonem miserit.

Regum Germanie multum intererat, latinam propagare ubique et confirmare ecclesiam. Per eam totum sue imperatorie ditioni subdere terre orbem, aut saltem quam plurimas Greco imperatori eripere prouincias nitebantur  . Hinc illi toties repetiti conatus, latinos episcopos in Kiouia et Russia instituendi. Bolizlauus ipse, nouo ritu fretus, imperatoris  emulus et in hac re fuerat, licet frustra.

Quum igitur Mathildis nostra soror esset Gisele imperatricis; forte monita a Conrado rege, librum Carolinum liturgicum Ordinis Romani, splendidissimo exemplari confici, eundem figuris quoque pictis atque epistola adulatoria ornari iussit.

Additum quoque eamdem ob causam symbolum apostolicum latinum cum expositione eiusdem inde a folio 75 recto ad folium 76 uersum. Ibi statim initio illum, quem diximus, finem demonstrat his uerbis: »Symbolum grece latine conlatio siue signum uel indicium. Indicium, quia ibi indicatur fides sancte« trinitatis, qualiter debeatur credi pater ingenitus, filius genitus. »spiritus sanctus ab utroque procedens.«

 uidisti, beneuole lector, multas posse seruari traditiones, falsa quedam iis semper adherere, et eorum, qui historias scribunt, esse, ut sedulo comparent diuersas traditiones; spernant autem ea tantum, que non modo in parte peccant, sed in omni suo tenore. Quin et in hac re modus tenendus esse uidetur. Fieri enim potest, ut monumenta hucusque incognita forte fortuna in lucem prodeant, et demonstrent uera esse ea, que antea falsa uidebantur.

 Ceterum, germane lector, tibi gratulor, si equo animo totum hunc commentarium perlegeris, neque eos imitaris, qui, satis rustici, omnem patrie amorem nulla alia in re situm esse arbitrantur, quam in onerando conuiciis alias nationes.

Arduum tamen meum laborem ne spernas, si forte a parte quadam minus absolutus sit; prestigiatoris artes fuge querere.

Restat, ut cum Mathilde dicam: Ad uelle uale!



EPIMETRUM


 Quum iam in eo essem, ut prelis absolutus hic libellus publici fieret iuris, bibliopola meus attulit mihi uolumen I. libri inscripti: »Wspomniena Wielkopolski,« editi ab illustrissimo et in antiquitatibus, Polonorum doctissimo comite Edwardo ab Raczunsky, Posnanie 1842. Quo in uolumine inest apographus nostre epistole in Probationibus No. 1. p. 1. sq., et figura picta p. 8, cum parua annotatione p. 7, qua monet, Misegonem hunc esse Polonorum regem, Miesconem secundum; codicem enim uideri seculi undecimi, in quo nullus rex huius nominis, nisi apud Polonus Miesco, filius Bolizlaui Chobry, extiterit  .

Codicem commendaram eius fratri, nunc regis Porussorum in Portugalia legato, quem honoris causa nomino. Doleo, quod neque comes Raczynsky de mea, neque ego de illius editione, quicquam resciueram. Omnia enim, que nunc a me eduntur, lubentissime concessissem comiti celeberrimo, quo duce et moderatore certamen litterarium facilius  ineundum erat.

Magis quoque dolendum, quod, quum reliqua pars illius libri ab omnibus eruditis merito laudanda sit, illa minima pars libri doctissimi non ab omni numero absoluta sit.

Sic libri auctoritate fieri potest, ut errores, quibus epistola nostra in illo libro scater, lectorem prelereant, atque in alios libros transeant. Quod ne fiat, menda illa hic apponere lubet.

In figura graphice cum coloribus expressa p. 8 illud monendum est, quod, qui lithographiam, quam nominant, fecit, litterarum formas ex arbitrio suo mutauit, ita, ut ex his formis de tempore, quo codex exaratus sit, statui quicquam nequeat. Adde, quod in fine primi uersus desunt, non modo littera o, sed etiam syllaba »ni«, que suprascripta est.

Figure forma in uestimentis satis fideliter expressa, sed in ore Mathildis, Regis, atque in corona, aliis denique multis in rebus, toto celo aberrat a  figura codicis, quam nunc summo studio ipse eri incidebam et coloribus quam fidelissimis imitandam curabam.

In epistola ipsa hec deprehenditur lectionis uarietas:  [Table: 3Kb]

Ceterum interpungendi ratio illius temporis ab editore non, ut debebat, seruata est. Punctum quidem, infra positum, eodem, quo codex, modo uirgulam denotat, et sic plurimis in locis deprehenditur: octies tamen uirgula recentioris eui posita. Atqui  punctum uerum nunquam, ut in codice, superius positum est. Quo fit, ut lector nesciat, utram, nouamne, an antiquam interpunctionem habeat.
 [Figure: [Figura] 73Kb]  [Figure: [Stemmatographia] 47Kb]



ANNO DOMINI DCCCCXC.
IOANNES SMERA POLOuECIUS





NOTITIA HISTORICA
CAuE, Scriptorum ecclesiasticorum historia litteraria, p. 509.

 Ioannes Smera Polouecius, natione Russus, Wladimiri regis medicus et rhetor, claruit anno 990. Inter scriptores ecclesiasticos locum habet, non quod plura post se reliquit opuscula, exstat enim non nisi epistola unica, sed ob singularem rei nouitatem. Wladimirus supremus Russorum princeps, religione gentilis. Helenam, siue, ut alii uocant, Annam, Basilii et Constantini imperatorum Orientis sororem, in uxorem duxit. Qua occasione religionem Christianam amplexus est, et Russi in Grecorum ritus transferunt. Ante uero quam hec fierent, Wladimirus, idolorum cultui adhuc deditus, in uarias que tum uigebant religiones inquirere cepit, missis undequaque hanc in rem exploratoribus. Instantibus Mahumetanis, illorum cultum uelut fedum turpemque  contemptui habuit. In Grecorum religionem propendebat. Quo uero tutius procederet, misit Ioannem nostrum qui uarias regiones peragraret, seque de omnibus certiorem faceret. Peragrata itaque Pannonia, Seruia, Bulgaria, Mysia, magnoque Grecorum imperio, Antiochia, Hierosolymis, tandem deuenit in Egyptum, et Alexandrie diu commoratus est, sacro lauacro ibi initiatus. Ex hac urbe litteras ad Wladimirum dedit, quibus eum de uariis  religionis cultoribus certiorem reddidit. In Grecorum mores et instituta acrius inuehitur, eorumque ruinam et exitium ob idololatriam, hypocrisin, superbiam, crudelitatem aliaque uitia predicit; ultimamque gentem Iudaicam ad doctrinam Christi conuertendam. Claudit litteras his Wladimirum uerbis. Ideoque, o rex, non licet tibi suscipere mores et religionem Grecam. Sin uero eam susceperis, ego ad te nunquam proficiscar, sed hic obdormiens iudicium Filii Dei exspectabo. Scripsit hanc epistolam lingua Bulgarica, in tabulis ereis, litteris ferreis. Tabule in monasterio Saluatoris Premisliensi, non procul a ueteri Sambore, delituerunt ad annum usque 1567, quo Andreas Kolodynsky, Russorum diaconus, eas in sermonem Russicum et Polonicum transtulit. Ex  Polonico, an. 1677, Latine uertit Benedictus Wissowatius. uersionem eius in lucem protulit Sandius in Append. ad Hist. Eccl., p. 61. Exinde Andreas Wengerscius in Append. ad Hist. Eccles. prouinc. Sclauon., p. 499. Non paruam huic epistole lucem affundent Miechowita Hist. Polon. lib. II, cap. 3, fol. 990. Cromerus De Orig. et rebus gestis Polon. lib. III, p. 31, ut alios mittam.





SMERAE POLOuECII EPISTOLA AD WLADIMIRUM RUSSORUM REGEM






APOGRAPHUM EPISTOLAE

Quam scripsit explorator seu nuntius Wladimiri, supremi Russorum principis, Alexandria Aegyptiaca, circa annum 990, tempore quo Russia nondum baptismum suscepisset; que translata est ex scriptis antique doctrine Russorum, per Andream Kolodynsky a Witepsko, in hodiernum scriptum, e lingua Bulgarica, e tabulis ereis inuentis in monasterio Saluatoris, terre Premissiensis, non procul a ueteri Sambore, ubi celebris dux Leo situs est, anno 1567. Postea uero idem Andreas transtulit eam e Bulgarico scripto in Polonicam linguam. Dictam epistolam ex ms. codice Polonico I Ryniouicii Trembecii a se uerbotenus latine redditam meam communicauit Benedictus Wissowatius, filius Andree Wissowatii, ut sequitur:

 Potentissime rex Wladimire, inclyte heros, domine mi chare, hereditarie dominator regionum Slauonicarum, post edificationem turris propagatarum e generatione Iaphet, Deus uiuus omnipotens  et solus sapiens regat te sicut ipse scit, in potentia et potestate, ad multos annos.

Hodie scias a me, rex, fletus mihi semper oboritur cum suspirio, quod me ablegaueris in regiones  Grecas, a communione caritatis tue et terrarum Russicarum, propter explorationem religionis ac morum: quas ob res hic sepenumero parum abfuit quin perirem: nullusque mihi nunc hinc in terram tuam patet introitus. Qua de re magnificentia tua sic intelligat. Transiui deserta per cacumina cum molestia, Pannoniam itidem transiui, et Danubium traieci cum magna erumna. Postea Serbiam, Bulgariam, Mysiam, et magnum celebre imperium Grecorum, cum quinque regnis eius, fuique Antiochie, postea Hierosolyme. Hierosolyma autem ueni huc Alexandriam. Hic uero uidi ubique synagogas sumptuose fabricatas, in quibus homines morum aspidum et basiliscorum. Preterea uero uidi etiam non paucos Christianorum conuentus, apud  quos iam nulla idola sunt, tantum mensa et scamna. Hi autem homines sunt theologi  honesti, super omnia diligentes pacem, plane uelut angeli Dei. Conueniunt autem ad doctrinas quotidie ex mandato Dei, et ad preces antelucano tempore, rursus uero post occasum solis, aliquando autem tertia et nona hora diei. Hos autem hic homines ubique nominant sanctum Dei nouum Isreliticum populum, seu Isrelem. Sequuntur autem hic hanc doctrinam et reges aliqui cum suis doctoribus, et ego ipse semper eos doctrine causa accedo. Et iam sum apud eos regenitus aqua et Spiritu, in nomine Patris Dei omnipotentis, et Filii eius Christi, et sancti Spiritus, ex eodem Deo procedentis; qua de re  librum eorum cognominatum Euangelia, cum doctrinis apostolorum, tibi, rex, mitto, ut percipias. Sed de hoc etiam sciat uestra potestas: uidi in Cesaris ditione, quod illis probis, piis hominibus, iniuria magna fiat; quoniam Greci existentes sermone callidi, et arrogantes, ex mendacio possunt facere rem iustam, imitantes in hoc quasdam doctrinas, et instituta Romana, attrahentes sua astutia homines simplices ad suas synagogas et ecclesias . . . . , ipsi dicunt esse Deum unicum, omnipotentem; Filium autem Dei unigenitum Iesum Nazarenum, eiusdem Spiritu sancto post quedam tempora, e Dauidis generatione, secundum antiqua eius promissa, in casta uirgine Maria conceptum et natum,  cuius solium durabit usque in eternum, quoniam est iure uocatus Filius Dei, et Seruator, Deus fortis, Pater futuri seculi; preterea uero ut rex et iudex a Deo Isrelis est toti mundo manifestatus, sicut hoc mihi a magistro, dudum pro certo notum est. Ecce autem Greci deserentes Dei omnipotentis preceptum, et propriam suam explicationem, Cesar ac patriarche cum cetero suo senatu nominari se etiam nouum Isrelem mandant; iubent etiam illos fratres suos pauperes, ipsi existentes uiuidi, inuitos sibi seruire, et censum dare. Preterea uero prohibent illis uxores ducere, uictuque secundum uoluntatem suam cum benedictione frui; sic etiam et artes liberales, et arma, quia est  firmatus, quod apud Christianos posset seruari honeste, etiamsi absque necessitate urgente, cauentes sibi ab inuidia, et interna exacerbatione. Illi autem hoc in sua potestate retinent, ideo ut in isto interdicto habeant magnum populum in seruitute sua. Denique post mortem suam iubent imagines suas adorari, et imponunt nominum suorum denominationes cum signo domuum, ut in eternum sint memorabiles et celebres; in illas autem predictas domos iubent eos ad preces ire cum thure ac candelis, et cum omnigena esculentis sacrificiis, nominantes hoc seu uocantes bonam reuerentiam; quod eis in dies electos fundantes, in perpetuum priuilegio muniuerunt. uerumtamen scio quod ultima generatio ab hoc omni magnopere liberabitur, cum  animaduertent quod in illis coactis ecclesiis, preter uoluntatem Dei omnipotentis, ualde uoracitate inquinentur. Quoniam post adorationem idolorum supplaudunt pedibus, plaudunt manibus, efferentes uoces suas ad cantum, sicut musica uaria; gerentes se absque pudore, quod non licet dicere nec scribere. In illis autem diebus quosdam donant, sicut dignum est, gratia; alios uero post hec festa puniunt uelut legem transgredientes. Propterea quidam Christiani in secessu, in sepulcris, et inter montes atque in siluis et hiatibus terre conuenientes, ob seruitutem iniquitatis, uaticinantur, dicentes: Peribunt arrogantes Greci ipsi in igne eterno. Denique et hi, qui ab eis morum ansam habent, etiam sunt inhonesti, infames, mendaces, abominandi. Dictum autem est  mihi, rex domine mi, te tuamque generationem talem fore, et dicunt de talibus hominibus presentibus hodie, quod oculi eorum et corda sint obcecata. Ideo ultima generatio eorum iudicabit eos, uocans eos canes, fabularum fictores, a Deo deficientes et aberrantes a ueritate; attamen et illi iudicantes ipsi multum exitii haud euadent, propter fedam discordiam, et iniquitatem sue superbie. Quidam uero humilis cordis, ab omnipotente Deo, propter Filium eius, opera Spiritus sancti, omnia scripta legis inuestigabunt sibi in salutem. Sed uia eorum angusta erit eis: et scrutabar hoc perlustrata doctrina aspiciens ab initio mundi, num erit bene talibus et ualidis, sapientium dictorum hominibus Grecis opulentis, cum aliis generationibus hominum,  morum eorum, et intellexi quod breui tempore uidebunt omnigenam ignominiam, interitum suum. Idola autem eorum externis linguis in prouerbium ibunt, quoniam non consistent aduersus iram Dei uiui, cum sint surda et muta. Preterea uero dicebant aliqui Christianorum et Iudaice gentis, quod et ipse cum eis ex quibusdam scriptis intellexi, quod ultima generatio Slauonica uniet se cum magno zelo, applicabunt se ad laudandum et profitendum unicum Deum Isrelis, Creatorem uisibilium et inuisibilium rerum, qui liberauit populum suum credentem a peccatis eorum, obedientia Filii, opera Spiritus eius sancti. Cum quibus et ultima gens Iudaica agnoscentes cum aliis linguis doctrinam Christi sui  unigeniti eius, laudantes et benedicentes salutem adipiscuntur, quoniam uoluntati Dei sui obedient. Illo autem tempore possibile erit talibus accipere omnem honorem et potentiam omnigenam, per doctrinam et modum prout in antiquiori scriptura exstat. Ideoque, o rex, non licet tibi suscipere mores et religionem Grecam; sin uero eam susceperis, ego ad te nunquam proficiscar, sed hic obdormiens  iudicium Filii Dei exspectabo. Hec scripsi ferreis litteris, excudens in XII tabulis ereis, Alexandrie Aegyptiace 5587, Pharaon 1179, Alexandri celebris regni eius anno u, indict. I, luna uII, Idib. XIu. Hoc tibi fideliter significo medicus et rhetor tuus.


IWANIEC SMERA POLOWLANIN  .






FORMULES INEDITES PUBLIÉES D'APRÈS UN MANUSCRIT DE LA BIBLIOTHÈQUE DE STRASBOURG PAR M. EUGÈNE DE ROZIÈRE CHEF DU CABINET DU MINISTRE DE L'INSTRUCTION PUBLIQUE ET DES CULTES MDCCCLI





[PRAEFATIO.]

Il est impossible de bien comprendre l'esprit d une législation et de iuger auec certitude de ses effets, si l'on ne ioint à l'étude des lois, qui posent les principes, l'étude des actes, qui les déueloppent et les mettent en action. La manière dont une disposition législatiue est appliquée dans les actes en réuèle fréquemment le sens iusque là demeuré obscur. Les actes sont pour la loi un commentaire uiuant et agissant; on peut dire que c'est la loi prise sur le fait. Aussi la nécessité d'unir la pratique à la théorie, et de compléter l'une par l'autre, est elle reconnue par tous ceux qui s'occupent sérieusement de la science du droit. Cette nécessité apparaît même dans l'étude de nos lois modernes, généralement si formelles et si explicites; à plus forte raison doit-elle se produire dans l'étude des lois anciennes, rédigées à une époque de barbarie, où le droit était établi moins par des textes légaux que par une série de coutumes et d'usages traditionnels.

Les actes seuls peuuent nous aider à constater ces usages; et sous ce rapport on doit assimiler les formules aux actes proprement dits. Les formules étaient des modèles, dressés en général d'après des actes uéritables, et destinés à seruir de guide aux praticiens. Il suffirait la plupart du temps d'y aiouter la date et les noms des parties pour reconstituer les actes eux-mêmes. Leur utilité pour l'explication de notre ancien droit a été proclamée par tous les sauants qui ont écrit sur cette matière, et ie crois superflu de reproduire ici des considérations que Bignon, Lindenbrog, Baluze et leurs successeurs me paraissent auoir épuisées.

Il n'est pas étonnant que le mouuement scientifique de notre siècle, qui a remis en honneur l'étude historique du droit, ait rendu aux formulaires des temps mérouingiens et carlouingiens la même importance qu'aux autres monuments de la législation barbare. On a dû rechercher les manuscrits de formules auec le même empressement que ceux des lois germaniques et des capitulaires. Un double intérêt s'attachait à cette recherche: il fallait d'abord retrouuer les sources des publications faites iusqu'à ce iour, afin de rétablir d'après les originaux les textes dénaturés par des éditeurs négligents ou systématiques: cette première partie de la tâche est remplie, et M. Pardessus a consigné le résultat de ses recherches sur ce suiet dans un article publié par la Bibliothèque de l'Ecole des Charles et plein d'utiles renseignements  . Il fallait ensuite explorer les manuscrits qui n'auaient point encore été consultés, dans l'espoir d'y découurir des formules inédites et d'obtenir ainsi, soit des connaissances nouuelles, soit la confirmation de celles qui sont acquises; ie me suis efforcé d'accomplir cette seconde partie, et plus d'une fois le succès a répondu à mes espérances. Grâce à l'obligeance de plusieurs sauants bibliothécaires, français et étrangers, qui m'ont permis de uisiter les dépôts confiés à leurs soins, ou qui m'ont fait l'honneur d'entrer  en correspondance auec moi, i'ai pu recueillir un assez grand nombre de formules inédites. Mon intention est de les réunir en un seul corps auec celles qui ont été antérieurement publiées, et dont i'ai reuu le texte sur les originaux. Mais, en attendant que i'aie terminé ce trauail, qui demande une longue préparation, i'ai cru me rendre utile aux personnes curieuses de nos antiquités iuridiques par la publication anticipée de quelques-uns des textes que i'ai rassemblés.

Ie donne auiourd'hui quelques extraits d'un manuscrit qui appartient à la bibliothèque municipale de Strasbourg. Ce manuscrit est in-4o, en parchemin, d'une écriture du neuuième siècle; les rubriques sont tracées à l'encre rouge et généralement assez soignées. Il était au seizième siècle la propriété de Beatus Rhenanus, qui légua sa bibliothèque à la uille de Schelestadt. Les autorités locales ne prirent aucun soin de cette précieuse collection; les manuscrits furent euitassés dans un lieu humide, où ils demeurèrent abandonnés pendant plus de deux cents ans. En 1813, le manuscrit dont ie parle passa entre les mains de M. Bodman, de Mayence, d'une manière qu'on ne saurait trop séuèrement qualifier; on lit en effet au bas d'un des feuillets la note suiuante, écrite au crayon: Presens codex spectauit olim ad Beatum Rhenanum, ex cuius bibliotheca eum mihi dono dedit D. Armbruster, maire, cum essem Schlestadii, 1813, . . . . Bodman. Si cette déclaration est fausse, M. Bodman a dérobé le manuscrit dans un dépôt, où il était admis à titre de confiance; si elle est uraie, le maire a manqué grauement à ses deuoirs en aliénant une propriété publique commise à sa garde. Des mains de M. Bodman, le manuscrit passa dans celles de M. le conseiller Buchler, à la mort duquel il fut acheté par M. Iung pour la uille de Strasbourg  . Il a beaucoup souffert du temps et de l'humidité; les premiers et les derniers feuillets sont détruits, et la reliure elle-même a complétement disparu. Dans son état actuel, il se compose de soixante-sept feuillets, dont quatre ou cinq sont tellement rongés qu'on n'y peut plus lire que la moitié des lignes. Les uingt premiers contiennent la seconde moitié de la Lex Ripuariorum, dont la première partie occupait sans doute le commencement du manuscrit. Le fol. 21 est rempli par un fragment d'office religieux portant pour titre: Incipit uersus in dominicis diebus. Au fol. 22 commencent les rubriques de la Lex Alamannorum, et au fol. 25 le texte de cette loi, qui s'étend iusqu'au ro du fol. 53 inclusiuement. Les derniers feuillets sont occupés par des formules, au nombre de uingt, dont trois répondent aux nos 32, 33 et 34 du liure II de Marculfe, les dixsept autres sont inédites. Ie ne crois pas que ce manuscrit ait serui aux sauants qui ont édité la loi des Ripuaires et celle des Allemands; mais assurément le nombre de pièces inédites qu'il renferme prouue suffisamment qu'il est demeuré inconnu à ceux qui ont publié des recueils de formules.

I'ai collationné le texte du manuscrit de Strasbourg auec un manuscrit de la bibliothèque de Saint-Gall; ces deux manuscrits, sans être identiques, présentent cependant dans certaines parties une telle analogie, qu'ils paraissent dériuer d'une source commune. Ie me réserue de faire plus tard connaître en détail celui de Saint-Gall; ie me suis borné à releuer ici les uariantes qu'il présente dans les textes communs aux deux manuscrits.



I.


La première formule offre le modèle d'une donation entre-uifs, sans aucune restriction ni réserue, faite coniointement par deux époux en faueur d'un monastère.



CARTA TRADITIONIS, QUAM uIR ET UXOR EIUS FACIUNT DE AMBORUM REBUS  SUIS SINE ALIQUO CENSU.

Dum enim propago humani generis ab exortu creationis sue usque in presens augmentis succedentibus crescit, non hoc nisi ex [tre] me  condicionis statu accepit. Quod semel a Domino diffinitum  , nulla mutabilitate minuitur. Et ideo  legislator diuine auctoritatis Moyses de hac insolubili  diffinitione discripsit  : Propter hoc reliquid homo patrem et matrem, et adherebit uxori sue, et erunt duo in carne una. Ideoque nos, in nomine sancte Trinitatis, ille uir et coniux mea illa: constat nos legali hoc et indissolubili uinculo diuino, ut credimus, nutu coadunatos  , et res quasdam nobis tam de paternico quam de maternico hereditario iure prouenisse nec non et de quodammodo iusto contracto  , quas nobis in eterna beatitudine credimus ambobus proficere, si  easdem pro remedio animarum nostrarum ad loca sanctorum delegare contendimus; quod ita et facere decreuimus. Et ideo potestatiua  tradimus atque transfundimus  omnes res nostras  , quas in presenti habere uisi sumus, ad monasterium quod uocatur illud, ubi ille abba  et pastor sancto gregi preesse uidetur, et quod est constructum in honore sancti illius; et hoc est, quod tradimus, in loco nuncupante illo, in pago cuius uocabulum est illud. Omnes res  , quas ibidem habere uisi sumus, id est tam terris quam domibus, edificiis  , mancipiis, pratis, pascuis, uineis, siluis, aquis aquarumue decursibus, egressus et regressus, cultis et incultis, mobilibus et immobilibus, peculiis utriusque sexus, peccoribus cum pastoribus, seu quicquid dici aut nominari potest et presens nostra uidetur esse possessio, omnia et ex integro tradimus ad supradicta loca sanctorum; ita ut ab hodierna  rectore seu actores  prefati  monasterii easdem res  habeant, teneant atque possideant, uel quicquid exinde facere pro opportunitate ipsius monasterii facere decreuerint, libera in omnibus perfruatur potestate faciendi  . Si quis uero, quod euenire non credimus, si nos ipsi aut quislibet heredum uel proheredum nostrorum uel qualiscumque persona istam traditionem, quam nos pari consensu facere decreuimus, destruere uoluerit, nullatenus ualeat perficere quod inchoauit, et pro temeretate sua persoluat ad ipsum monasterium aliud tantum quantum repetit, et insuper sit culpabilis in erarium regis auri tantum, argenti tantum, et nichilhominus hec traditio omni tempore firma et inconuulsa permaneat cum stipulatione subnixa  .

 Actum in illo loco, publice  , presentibus quorum hic signacula continentur. Sig. illius, sig. illius, qui pari consensu istam traditionem firmauerunt. Sig. testium septem uel amplius  .

Ego itaque ille, anno illo illius  regis Franchorum, mense illo, die illa, quod facit ipse mensis  , sub comite illo  , scripsi et subscripsi feliciter. Amen.



II.


La formule qui suit est diuisée en deux paragraphes, elle contient en effet deux actes parfaitement distincts. Le premier est une donation entre-uifs, faite coniointement par deux époux en faueur d'un monastère; cette donation, conçue à peu près dans les mêmes termes que la précédente, en diffère par la réserue de l'usufruit stipulée par les donateurs, et l'établissement d'une redeuance payable par eux pendant toute la durée de cette iouissance. Le second n'est en réalité que l'acceptation de la donation et de ses clauses par l'abbé du couuent donataire; mais la forme de précaire, dont ces deux actes sont reuêtus, demande quelques explications.

On sait que les précaires étaient des concessions de terres faites par les églises pour un temps et à des conditions que les lois canoniques auaient pris soin de régler. Quand l'usage des donations pieuses fut deuenu général, un grand nombre de donateurs,  uoulant conseruer l'usufruit des biens dont ils abandonnaient la propriété aux églises, employèrent la forme usitée pour les précaires. Par un premier acte ils faisaient à la communauté, qu'ils uoulaient enrichir, une donation pure et simple: par un acte postérieur cette communauté leur rétrocédait la iouissance des biens qu'elle auait reçus d'eux. Cette routine prit un tel empire, qu'on rédigeait un acte de rétrocession, comme on peut le uoir ici, dans les cas même où le donateur auait stipulé dans l'acte de donation la réserue expresse de l'usufruit.



§ I.---CARTA TRADITIONIS, QUAM uIR ET UXOR EIUS FACIUNT DE OMNIBUS  REBUS SUIS ET CUM CENSU PROSOLuENDUM DIEBUS uITE SUE.

Auctoris simul et redemptoris nostri uerba de conexione  uiri ac mulieris audiuimus in Euangelio dicentes: Quod ergo Deus coniunxit, homo non  separet. Ideoque ego ille et coniux mea illa: dum non est incognitum, sed omnimodis diuulgatum, qualiter nobis hereditario iure, paternico simul et maternico, cum quolibet iusto contracto prouenit hereditas, quod nos, ut credimus, per diuinam inspirationem  conpuncti, pro animarum nostrarum redemptione ad loca sanctorum delegare contendimus; et hoc est, quod tradimus, in locis denominatis  uel in loco denominato illo  , in pago cuius uocabulum est illud. Omnes res nostras, quas in presenti  habere uisi sumus, id est casa curte  clausa, cum terris et domibus, edificiis, mancipiis, pratis, pascuis, siluis, uincis, aquis aquarumue decursibus, seu quicquid dici aut nominari potest, omnia ex integro tradimus atque transfundimus ad monasterium illud, quod est constructum in honore sanctorum illorum, ubi ille abbas regulariter preesse uidetur; in ea uidelicet ratione, ut, quamdiu simul uixerimus, uel qui de nobis alio superstis fuerit, supradictas  sub usu fructuario habeamus, censumque annis singulis  prosoluamus, id est tantum et tantum, et interim de supradictis rebus non habemus facultatem minuendi aut alienandi,  nisi quantum ad usum pertinet eas incolendi et in usu habendi, et post obitum nostrum statim sine alicuius contradictione uel aliqua diminutione ad supradicta loca sanctorum res supradicte reuertantur perpetualiter possidendi. Si quis uero, quod euenire non credo, si nos ipsi aut quislibet  persona, istam traditionem destruere uoluerit, nequeat inchoatum suum nulla occasione perficere, et pro ui, quam locis sanctorum inferre conebatur, restituat ibidem duplum quantum malo ordine abstrere uoluit, et in re publica prosoluat auri tantum, argenti tantum, et insuper hec traditio perennis temporibus firma ualeat perdurare cum testibus subordinatis.

Actum in illo loco, publice, presentibus quorum hic signacula subnotantur. Sig. illorum, qui istam  traditionem pari consensu firmauerunt.



§ II.---PRECARIA  .

Domino uenerabili et in Christo patri illi abbati  monasterii cuius uocabulum est illud  . Dum constat  qualiter uos legitimo coniugio  primitus conexi ille [et] illa, multisque incognitum  non sit ambobus uobis tam de paternico quam de maternico seu etiam  iusto contracto res uobis quasdam hereditario iure prouenisse, que site sunt in pago nuncupante, in uilla denominata illa, quas uos animo concordi cum terris et domibus, edificiis, mancipiis, pratis, pascuis, siluis, uel omnibus cultis et incultis, cum uniuersis adiacentiis, quas enumerare perlongum est, tradidistis et cartam  confirmastis ad loca sanctorum, ubi nos auctore Deo uilicationem fungimur; sed postea fuit uestra petitio, nostra quoque non rennuit uoluntas, ut superius denominatas res notras, uel quas cartula traditionis uestre plenius commemorat, uobis sub usu fructuario dies uite uestre  prestaremus, quod ita et fecimus; in ea ratione uidelicet, ut, quamdiu  uixeritis, easdem res habeatis, censumque annis singulis prosoluatis, id est tantum et tantum  , [et interim]  nichil minuendi aut alienandi non habeatis facultatem, sed post obitum uestrum ipse res in omnibus meliorate ad supradictum monasterium reuertantur perpetualiter possidendi. Nullusque, neque nos nec quilibet successorum nostrorum, hanc precariam, quam nos emisimus, nullatenus ualeat destruere; sed perennis  temporibus stabilis et firma perduret, prout tempus dictauerit et conuenientia in ea discripta finita fuerit. Et ut firmior per tempora conseruetur, manu nostra fratrumque nostrorum subtus firmitatem inseruimus.

Sig. illius abbatis, qui hanc precariam fieri iussit. Sig. fratrum septem uel amplius.



III.


La formule suiuante est la reproduction presque littérale de celle qui précède; l'espèce seule est différente. On y uoit de même une donation entreuifs faite à un monastère, sous réserue d'usufruit, et suiuie d'un acte de rétrocession. La donation n'émane à la uérité que du mari et non des deux conioints; mais l'usufruit est également stipulé au  profit de la femme, si elle suruit à son époux. Les obseruations que i'ai faites au suiet de la formule précedente sont donc en général applicables à celle-ci.



§ I. CARTA TRADITIONIS, QUAM uIR FACIT DE REBUS SUIS, ET uULT UT UXOR EIUS HABEAT POST SE; AUT QUAM UXOR FACIT DE REBUS SUIS, ET uULT UT uIR EIUS HABEAT POST SE.  .

In Dei nomine, perpetrandum est unicuique  quod sapientia Dei per Salomonem dixit: Redemptio anime uiri proprie diuicie eius.---Redemptoris quoque uerba dicentis: Date elemosinam, et ecce omnia munda sunt uobis. Ideoque ego ille, his ammonitionibus conpunctus simul et confisus, dono donatum pro remedio anime mee  , quod in perpetuum esse uolo, et hoc est, quod dono, in pago nuncupante illo [in uilla]  cuius uocabulum est illud,  omnem portionem meam, que ibidem sit  , id est tam terris quam domibus, edificiis, mancipiis, pratis, pascuis, siluis, aquis aquarumue decursibus, cum omnibus adiacentiis suis, ad basilicam, que est constructa in honore sancti illius, ubi ille seruus Dei rector esse uidetur; in ea ratione uidelicet, ut, quamdiu uixero, easdem res habeam, censumque annis singulis soluam; et si uxor mea  mei superuixerit, eo quod filiorum procreatio minima uisa est processisse  , ipsas res dies uite sue habeat, et supradictum censum soluat; et post discessum eius sine aliqua marritione ad supradictum traditionem reuertantur perpetualiter. Nunlusque, neque ego aut quilibet heredum uel proheredum occasio aut qualiscumque persona, presentem traditionem  per nullius ingenii subtilitatem ualeat corrumpere; sed perenni uigore stabilis debeat perdurare. Et ut certior habeatur, et nullis temporibus subuenturis  destruatur, si quis eam destruere uoluerit  , penam inscriptam in rebus publicis  prosoluat, id est auri tantum, argenti tantum, et nichilhominus presens cartula cum omnibus in ea continentibus usque in euum inconcussa permaneat cum stipulatione  subnixa

Actum in illo loco  , publice  , presentibus qui subscribuntur uel reliquo populo. Sig. illius, qui istam traditionem fieri et firmare rogauit.



§ II.---PRECARIA.

Dum enim quisque pro remedio anime sue sua propria ex iustis laboribus largiri decreuerit, ex diuina  inspiratione sibi procul dubio sciat hoc peruenisse. Ideoque, tu uir ille  , complacuit tibi ut res tuas, quas in presenti habere uisus fuisti, in uilla que uocatur illa; in pago nuncupante illo, traderes ad loca sanctorum illorum, ad monasterium quod nominatur illud, ubi nos, auctore Deo, presidemus; sed postea te postulante quatenus illas res sub usu fructuario tibi cederemus, non negauimus huic postulationis, sed sicut postulaueras ita fecimus, id est ut, quamdiu uixeris, illas res sub usu fructuario habeas, censumque annis singulis inde prosoluas, et si uxor tua te superuixerit, supradictas res tempus uite sue habeat, similemque censum ex eisdem rebus annuis temporibus reddat; que statim post istam diffinicionem  statu[l]am cum omni integritate, sicut cartula traditionis tue cum earundem rerum continet, quam apud nos retinemus, in omnibus meliorate sine alicuius contradictione ad nos successoresque nostros reuertantur sub perpetuitate  retinendi. Nullusque, [nec ego]  nec quislibet successorum nostrorum, hanc precariam ullis temporibus ausu temerario audeat destruere  , sed quicquid nostris statutis diffinitum est  inconuulsum ualeat perdurare, quatenus reliquos fideles delectet sine aliquo typo uel occasione  contenciosa proprias res ad ecclesiam Dei contradere ad pauperum Christi inopiam subleuandam.

Actum in ipso monasterio, coram ipso  abbate uel fratribus seu reliquis  fidelibus. Sig. ipsius  abbatis, qui istam precariam fieri decreuit  .



Iu.

Cette formule ne diffère des deux précedentes, que par l'extension aux enfants du donateur des réserues stipulées par celui-ci à son protit.



§ I.---CARTA TRADITIONIS, QUAM FACIT HOMO, ET uULT UT INFANTES EIUS HABEANT POST SE CUM CENSU.

Ego, in Dei nomine, ille. Conplacuit mihi in animo meo ut aliquid de rebus meis pro remedio anime mee condonare deberem, quod ita et feci; et hoc est, quod trado, in pagello denominato illo, [in loco]  cuius uocabulum est illud. Illas omnes res meas, quas mihi ibidem pater meus moriens  dereliquid, [quas ibidem contra fratres meos]   uel quas ibidem contra heredem  meum illum  mihi partiendo sors legitima contulit, uel que ego postea quibuslibet iustis laboribus augmentare potui, cum omni integritate, id est curte clausa cum edificiis, mancipiis  , casatis, terris cultis et incultis, pratis, siluis  , aquis, farinariis, hec, ut prefatus sum, cum omnibus adiacentiis uel adpendiciis trado ad ecclesiam que constructa est in honore sancti illius, ad monasterium quod dicitur illud, ubi ille abbas gregi Dei regulariter presidere cognoscitur; in ea ratione uidelicet, ut, quamdiu mihi uita comitatur in corpore, superius denominatas res in beneficium a uobis accipiam sub usu fructuario, debitumque censum [singulis]  annis uobis successoribusque uestris prosoluam, id est  tantum, filiusque meus ipse  res habeat diebus uite sue tantummodo, et supradictum censum prosoluat; et si infantes mei me  superuixerint, dies uite sue easdem res habeant tantummodo, et eundem censum  prosoluant; et si mihi Deus filium de legitima uxore dederit, easdem res habeat diebus  uite sue tantummodo; post quorum obitum ipse res in omnibus meliorate redeant partibus uestris  in perpetuum retinende. Et si mihi filiorum procreatio de legitimo coniugio euenerit, ipsi easdem res post obitum meum retineant, et cum supradicto censu prosoluant tempus uite sue; sin autem minime, post obitum meum sine cuiuslibet tergiuersatione iure auctoritatis uestre retinende reuertantur ipse res in perpetuum  . Si  quis uero, quod futurum esse non credo, si ego ipse aut quislibet persona istius traditionis firmitatem corrumpere uoluerit, obuiante ei ordine ueritatis, nullatenus fallatiam suam ualeat  perficere, et pro ausu temerario prosoluat ad prefatum monasterium duplum tantum quantum malo ordine cupiditate preuentus abstrahere uoluerit, et insuper regie potestati sit culpabilis auri tantum, et nichilhominus presens cartula cum omnibus in se continentibus inuiolata permaneat cum testibus subordinatis.

Actum in illo loco, publice, his qui subnotantur [presentibus] uel reliqua innumera multitudine populi.



§ II.---PRECARIA  .


Ego, in Dei nomine, ille abbas una cum conmissis fratribus nostris. Dum non sit incognitum qualiter tu ille, exortatione diuina suggerente, omnes res tuas, quas in pago denominato, in uilla nuncupante  , habere uidebaris, quas tibi ibidem pater tuus moriens dereliquid, uel quas proprio labore ibidem lucrare potuisti, uel quas ibidem contra fratrem  uel contra coheredem tuum  illum  iusta tibi portio  contulit, cum curte clausa et edificiis ortisque pomiferis, singularibus  mancipiis, his nominibus  illis, casatis, terris, pratis, siluis, cultis et incultis, seu cum omnibus adiacentiis, adpendiciis, ad eam pertinentibus, quod enumerare perlongum est, cum omni integritate  tradidisti ad monasterium illud  , ad basilica que constructa noscitur in honore sancti illius, ubi nos, auctore Deo, pastoralem curam gerimus; sed postea, te postulante, congruum uisum est nobis  ipsas res tibi cedere sub usu fructuario habendas  , censumque exinde prosoluere annuis temporibus non negl[eg]as  , id est tantum; et si tibi Deus filium de legitima uxore dederit, easdem res habeat dies uite sue tantum modo, et censum supradictum neglegere non presumat, similiterque filii tui  , quas  in presenti habere uisus fuisti  , faciunt  dies uite sue; post quorum  obitum omnes res supradicte reuertantur ad nos successoresque nostros perpetualiter; quod si tibi [procreacio]  filiorum minime oborta fuerit, statim  post obitum tuum sine alicuius preiudiciaria contentione ad actores seu ad defensores supradicte ecclesie reuertantur in perpetuum. Nec quilibet, aut nos ipsi uel successores nostri, hec statuta ualeat ausu temerario inordinanter destruhere  , sed, prout tempus in presenti precaria poposcerit, inconuulsum ualeat perdurare, quam nos cum consensu fratrum nostrorum roborare decreuimus.

Actum in illo loco, sub presentia illorum et ceterorum, quos enumerare libitum non est. Sig. ipsius abbatis, qui hanc precariam fieri decreuit.



u, uI, uII, uIII, IX.

Rien n'est plus propre que les cinq formules suiuantes  à faire comprendre la uariété infinie de situations que deuait produire la liberté des contrats; rien ne montre mieux en même temps comment un grand nombre de conuentions de natures diuerses étaient reuêtues de la forme usitée pour les précaires. En effet, ces cinq formules ne diffèrent pas extérieurement de celles qui précèdent. Le copiste s'est même dispensé de reproduire la maieure partie des actes de donation ainsi que les actes de rétrocession ou de prestaire; il s'est borné à transcrire les diuerses conditions mises par les donateurs à leurs libéralités.

Dans la cinquième, on uoit le donateur réseruer non seulement pour lui-même et pour ses enfants, mais encore pour toute sa descendance, la iouissance des biens dont il aliène la nue-propriété. Les seuls auantages obtenus par le donataire sont donc la perception d'un cens annuel et l'espoir de réunir l'usufruit à la propriété, si la descendance du donateur  uenait à s'éteindre. Il est permis de croire que dans les contrats de ce genre, sous l'apparence et la forme d'une aliénation, les parties auaient surtout pour but la création des liens de uassalité.



QUOD OMNIS POSTERITAS HABERE DEBET.

. . . . In ea ratione ut, quamdiu mihi uita comis fuerit, superius denominatas res habere mihi liceat et cum censu singulis annis prosoluere  , infantesque mei post obitum meum similiter faciant omnisque posteritas, que de ipsis fuerit procreata  usque in sempiternum. Quod si euenerit ut ipse res sine herede remaneant, sine mee posteritatis legitima procreatione, quod plerumque contingit, nullus de heredibus uel [pro]heredibus  ceteris se ibidem possit  adiungere, sed ubi  cum censu  prosoluebatur  , illuc iam redeat in perpetuum. Si quis uero . . . .

La sixième et la septième nous paraissent offrir des modèles de contrat pignoratif; le donateur et le donataire ne sout probablement rien autre chose qu'un emprunteur et un prêteur, le prix stipulé pour le rachat équiuaut sans doute à la somme antérieurement prêtée, et le cens annuel en représente l'intérêt.



QUOD HOMO  PER SEMETIPSUM REDIMERE uOLUERIT.

. . . Sub ea uidelicet conuenientia presentem traditionem statuo  : si ego ipse infra annos tantos res suprascriptas redimere uoluero, cum tantis et tantis solidis redimam, et in proprietatem meam, sicut iamdudum fuerant, reducam sine alicuius preiudicio; et interim cum censu suprascripto ipsas  res habeam. Si quis uero  . . . .



QUOD INFANTES EIUS REDIMERE POST OBITUM EIUS DEBENT  .

. . . In ea ratione scilicet ut res ipsas dies uite  mee habeam, censumque prosoluam; et si infantes mei post obitum meum easdem res redimere uoluerint, habeant licentiam eas redimendi cum tanto et tanto et in proprietatem sui iuris reuocandi. Si quis uero, et cetera.

La huitième est une aliénation uéritable moyennant une pension alimentaire. L'acte de prestaire ne deuait pas dans ce cas, comme dans les précédents, contenir une rétrocession de l'immeuble de la part du donataire au donateur, mais seulement une promesse de fournir les aliments stipulés. Il fundrait d'ailleurs connaître la ualeur relatiue de l'immeuble et de la pension alimentaire pour décider si cette conuention était en réalité une donation ou une uente.



QUOD HOMO TRADIT CONTRA uICTUM ET uESTITUM  .

. . . In ea ratione uidelicet ut ab hodierna die easdem  res habeatis sub iure dominii uestri actores defensoresque prefati monasterii usque in simpiternum, et quantum ad uictum et uestimentum  pertinet in alimoniis et tegumentis necessitates meas procuretis dies  uite mee. Si quis uero, et cetera.

La neuuième contient une donation de la nue-propriété auec réserue de l'usufruit, et met au nombre des causes d'extinction de cet usufruit le cas où le donateur irait uiure dans le couuent donataire.



QUANDO IN EA RATIONE DAT RES SUAS, UT EUM LICEAT CONuERSARE IN MONASTERIO  .

. . . In ea ratione ut, quamdiu uoluero, ipsas res libere mihi uti  cum censu  liceat, id est tantum; et si aliquando seculum relinquere uoluero,  tunc locum conuersationis monachilis uite, sicut regularis edocet industria, inter uos me habere liceat, resque supradicte ad ius dominii uestri reuertantur in perpetuum. Si quis uero  . . .



X  .

Les actes de uente sont fréquents dans les formulaires des deux premières races. Celui qu'on ua lire ne diffère sous aucun rapport essentiel de ceux qui sont contenus dans les recueils de Marculfe, de Sirmond on de Lindenbrog.



uENDICIO.

Ego, in Dei nomine, filius quondam illius. Dum non est incognitum qualiter inter me et illum abbatem monasterii illius, quod est constructum in honore sancti illius, conuenit ut ei seu rectoribus  ipsius monasterii aliquam partem de hereditate mea tradidissem, quod ita et uendidi; et hoc est quod uendidi, in pago nuncupante illo, unum wanc  , qui ab occidentali parte ipsius riui,  qui in illum lacum defluet, adiacere uidetur, et omnem siluam ibidem adherentem usque ad illam uiam publicam et usque ad lacum et usque ad sursum in eccha  cum omni integritate sua; et accepi a predicto abbate et ab aduocatis seu rectoribus ipsius monasterii precium argenti libram unam et unum caballum et unum palleum centum solidos ualentem  ; et ob hoc presentem cartam uenditionis propter firmitatis studium fieri decreuimus  , ut neque nos nec quislibet heredum uel successorum nostrorum hanc uenditionem ualeat euertere aut destruere, sed omni tempore firma debet perdurare cum stipulatione subnixa.



XI  .

 Cette formule offre la plus grande analogie auec celle que nous auons publiée sous le no Iu; c'est de même une donation faite à un monastère, auec réserue de la iouissauce tant au profit du donateur qu'au profit de ses descendants et sous la condition d'un cens annuel; cette conuention est, comme la plupart des précédentes, rédigée dans la forme usitée pour les précaires.

Nous ferons seulement remarquer: 1o que la donation est faite par unc femme ueuue; 2o que les biens donnés par elle lui prouenaient de son fils prédécédé; 3o que les petits-enfants de la donatrice, qui doiuent à sa mort conseruer la iouissance de ces biens, sont soumis au payement d'un cens plus considérable que celui qu'elle acquitte elle-même; 4o qu'un certain nombre d'esclaues, appartenant probablement à l'immeuble donné, sont exceptés de la donation; 5o qu'au lieu d'un seul acte de rétrocession ou prestaire, il en existe deux, l'un pour  la garantie de la donatrice, l'autre pour la garantie de chacun de ses petits-enfants.



§ Ier. CARTA DONATIONIS, QUAM FACIT MULIER PRO ABSENTIBUS  uIRIS AC FILIIS EIUS AD MONASTERIUM.

In Dei nomine, perpetrandum est uniquique quod euangelica uox ammonet dicens: Date elemosinam, et ecce omnia munda sunt uobis. Ideoque ego illa cogitaui uitam futuram eternam retributionem, trado atque transfundo omnia quecumque in his duobus uillis, his nominibus, illa, illa, ad monasterium quod est constructum in honore sancte Marie semper uirginis, ubi ille abbas preesse uidetur, que mihi ille filius meus manu potestatiua tradidit, quecumque in supradictis uillis habere uisus fuit, id  est tam terris quam domibus, edificiis, mancipiis, pratis, pascuis, aquis aquarumue decursibus, cultis  et incultis, cum omnibus adiacentiis uel adpendiciis et cum omni integritate; hec omnia ego ad supradenominatum trado atque transfundo pro animabus filiorum meorum, illius, illius, et pro anima uiri mei illius et pro salute anime, exceptis mancipiis, illis, illis; reliqua omnia ex integro tradidi, in ea uidelicet ratione ut, quamdiu uixero, supradictas res habeam, censumque ex eis annis singulis prosoluam, id est quatuor solidos; et si filii illi filii mei me superuixerint, quorum unus dicitur ille, alter ille, tunc ille habeat hoc, quod in illa uilla tradidi, tantum dies uite sue in beneficium, et solidos quinque soluat annis singulis ad supradictum monasterium; ille uero alter hoc teneat, quod in illa uilla tradidi, eodem tenore quo frater eius per omnia;  post meum uero et illorum discessum cum omni integritate sine alicuius contradictione ad supradictum monasterium reuertantur perpetualiter possidende.



§ II. PRECARIA.

Ego, in Dei nomine, ille abbas monasterii quod uocatur illud. Dum pluribus notum sit qualiter tu illa omnia, quecumque in illa uilla et in illa ex traditione filii tui illius habere potuisti, hec sine aliqua diminutione cum omni integritate sua ad monasterium quod uocatur illud, exceptis mancipiis, his nominibus illis et illis, reliqua omnia, ut diximus, quecumque dici aut nominari possunt, pro anima uiri tui illius et pro animabus filiorum tuorum  illius et illius et pro salute anime tue donasti ad monasterium tradidisti; sed postea fuit tua petitio, nostra quoque non negauit uoluntas, ut tibi easdem res in beneficium cederemus dies uite tue, in ea ratione ut, quamdiu uixeris, supradictas res habeas, et censum ex eis annis singulis soluas, hoc est quatuor solidos; post tuum uero discessum, si te nepotes tui, id est filii [filii] tui ille et ille superuixerint, easdem res habeant dies uite sue tantum, et censum exinde soluant, id est ille habeat illam uillam et quinque solidos annis singulis ad supradictum monasterium pro censum soluat, [et ille] illam uillam eodem tenore quo frater eius similiter fatiat; post illorum uero discessum, statim cum omni integritate res supradenominate ad supradictum  monasterium reuertantur perpetualiter possidende. Nullusque et cetera.



§ III. PRECARIA FILIORUM.


Ego, in Dei nomine, ille abbas de monasterio quod uocatur illud, quod est constructum in honore sancte Marie semper uirginis. Dum plurimis non est incognitum, te etiam illum non latet, qualiter auia tua illa tradidit omnia quecumque habere uisa fuit in illis locis, exceptis his mancipiis illis, illis, ad supradictum monasterium pro remedio anime uiri eius illius et animabus filiorum eius illius et illius et pro salute anime sue; sed postea eius petitio fuit, nostra quoque non rennuit uoluntas, ut post illius discessum in beneficium cederimus, et non negauimus huic postulationi, sed sicut postulauit ita fecimus, in ea uidelicet ratione ut post illius discessu habeas supradictas res dies uite tue tantum, et censum  soluas annis singulis, hoc est quinque solidos; post tuum uero transitum, antedicto res reuertantur perpetualiter possidende.



XII  .

Il s'agit ici du renouuellement ou plutôt de la prolongation d'une conuention antérieure: un père auait donné son bien à un monastère auec réserue de la iouissance tant à son profit qu'au profit de son fils; celui-ci demande à son tour et obtient que cette ionissance soit continuée à ses enfants. Les renouuellements de cette nature deuaient être facilement accordés, soit lorsque le cens annuel était assez éleué pour constituer un prix de ferme ou canon emphytéotique, soit lorsque la conuention primitiue n'était en réalité qu'un contrat pignoratif, soit enfin lorsque le monastère y trouuait un auantage, comme dans notre espèce, pour l'augmentation du cens.



PRECARIA  .


Domino uenerabile et in Christo patre abbate monasterii quod uocatur illud  . Dum constet quod ille quondam omnia quecumque in illo loco [habebat] tradidit ad monasterium quod uocatur illud, ad ecclesiam sancti illius, et petiuit ut filii eius, usque ad obitum suum, post eum haberent ipsas res, et cum sensu prosoluerent, id est tantum et tantum; nunc postulauit illius filius ille ut supradicta res infantibus eius cederetur post ipsius illius obitum dies uite illorum, quod nos ita concessimus, in ea ratione ut ipse ille ipsum censum annis singulis istam conuenientiam maiorem fatiat, id est tantum et tantum, friskingas tantum siue escas in anno fiat siue  non fiat  , solidos tantum et tantum panes, et hoc ad Natiuitatem Domini faciat duci ad illam curtem nostram, et infantes eius post obitum eius hec omnia fatiant dies uite sue tantum, si ipsas res habere uoluerint; post quorum obitum sine alicuius contradictione supradicte res in omnibus meliorate ad nos successoresque nostros reuertantur perpetualiter possidende. Nullus hoc ualeat inrumpere, sed, prout tempus dictauerit, inconuulsa ualeat perdurare cum stipulatione subnixa.

Actum in ipso monasterio, sub presentia fratrum. Sig. ipsius abbatis, qui hanc precariam fieri decreuit. Sig. fratrum septem uel amplius.



XIII  .

Les chartes et les formules d'affranchissement  sont également communes, et cette matière ne présente, pour ainsi dire, aucune obscurité. La formule qui suit n'aioute donc rien aux connaissances acquises; elle offre seulement un nouueau modéle d'affranchissement par acte priué.



INGENUITAS.

Ego, in Dei nomine. Conplacuit mihi in animo ut uernaculum iuris mei, nomine illum, ad ecclesiam sancti illius  , quod est constructa in uilla quod dicitur illa, in pago nuncupante cuius uocabulum est illud, ingenuam relaxarem pro remedio anime mee uel pro eterna retributione, quod ita et feci  ; in ea uidelicet ratione ut, quamdiu uixeris, a[d] prefatam ecclesiam in cera tramissa ualente siue [ar]gento uel in alia qualibet peccunia annis singul[is  pro]soluas, similiterque nati tui, qui ex te nati sunt [uel pro]creati fu[erint], fatiant, et in eadem ingenuitate p[erma]neant, quam tibi concessi, perennis temporibus: [munde]purdium uero uel defensionem de ipsa ecclesi[a habea]tis  . Si quis uero, quod fieri non credo, si ego ipse [aut] ullus heredum meorum uos inquietare uel contra hanc ingenuitatem a me factam uenire temptauerit aut eam inrumpere uoluerit, in erarium regis multa conponat, id est auri untias tres, argenti pondera quinque, coactus exsoluat, et quod repetit per nullius ingenium uindicare non ualeat; sed presens epistola ingenuitatis firma et stabilis debet perdurare.

 Actum in uilla illa, publice, presentibus quorum hic signacula subter continentur. Sig. illius, qui hanc ingenuitatem fieri et firmare rogauit. Sig. testium quatuor uel amplius.

Anno regnante regis illius, [m]ense illo, sub die illa.

Nomen cancelarii.



XIu  .

Cette formule offre le modèle d'un iugement rendu par un comte et réformé par des missi dominici.



NOTICIA.

[Not]um sit omnibus, tam presentibus quam et futu[ris, qua]liter ille comis, placito habito, diuestiuit illum [de prop]rio alode propter crimen incesti   . Postquam autem [ille et] ille comis, missi dominici, in illas partes conuenissent [ad iussionem] domni imperatoris explendam et iusta iudicia [ordin]anda, reclamauit se predictus ille quod iniusto iudicio propriis rebus caruisset et eum predictus [comes malo] ordine propriis rebus disuestisset. Tunc predicti mis[si iusse]runt homines ter hoc testimoniare quod uer[itatem super] predicta scirent  . Tunc illi, sacramento facto [et fide] data, dixerunt quod legibus hoc factum fuisset  . Tunc predicti missi iudicauerunt eius iussione imper[atoris] quod pro tali incesto non debuisset proprias res perdere  , et reddiderunt ei predictas res pro proprio.

Hi sunt autem, qui hoc testificantur.



Xu  .


Il ne s'agit pas dans cette formule, comme on pourrait le croire au premier abord, d'un affranchissement, mais seulement d'une transaction: un homme illustre, fils d'un comte, réclamait commo esclaues un certain nombre de personnes; un tiers se présente au tribunal du missus, deuant lequel la reuendication auiat été portée, et obtient le désistement  du demandeur moyennant l'abandon qu'il tui fait d'une pièce de terre et des constructions qui la couurent. A la suite de cette transaction, deux actes durent être dressés: l'un émanant du demandeur et garantissant les défendeurs contre toute réclamation ultérieure de sa part; l'autre émanant du tiers qui auait obtenu la transaction et garantissant au demandeur la propriété de la pièce de terre pour laquelle il s'était désisté. C'est ce second acte dont la formule qui suit offre le modèle.



[Sine rubrica.]

Nos uero, in Dei nomine, ille. Dum pluribus [non est incognitum] qualiter inluster uir ille, filius illius quondam comitis, aliquem hominem, nomine illo, cum sororibus suis, his nominibus, [in suum ser]uicium quesiuit a parte patres eorum, no[mine illo, nos] considerauimus cum consilio parentum uel [eorum,  qui] presentes fuerunt in mallo publico coram [misso imper]iali, illo uidelicet abbate et illo iudice, et feci[mus firmi]tatis pactum, et dedimus hobam unam in [loco, qui] uocatur ille, quam ille ipse habuit, cum omni in[strumento et] edificio in eadem posito, quatenus ipsa progeni[es no]minata ingenua ualeat permanere a parte [inlustris] illius atque secura  ; et cartam securitatis habeo accep[tam  , et] pactum habeo firmitatis firmitatum, insuper [etiam] triginta solidos acceptas  ; ipsam hobam superius nomi[nat]am ipso illi tradimus atque donamus, ut ab hac die presente habeat, teneat atque possideat, ut quicquid exinde facere uoluerit liberam in omnibus habeat potestatem faciendi. Si quis uero . . . . .

 Le manuscrit de Strasbourg présente encore deux formules inédites, intitulées l'une et l'autre Libellum dotis; mais les feuillets qui les contiennent ont été tellement altérés, qu'à peine la moitié en est-elle demeurée lisible. D'un autre côté, ces deux formules se retrouuent dans le manuscrit de Saint-Gall. I'ai préféré dès lors en réseruer la publication pour le moment où ie ferai connaître en détail ce second manuscrit.





FORMULES INEDITES PUBLIÉES D'APRÈS UN MANUSCRIT DE LA BIBLIOTHÈQUE DE SAINT-GALL, PAR EUGÈNE DE ROZIÈRE PROFESSEUR AUXILIAIRE A L'ÉCOLE DES CHARTES. MCCCLIII.





[PRAEFATIO.]

Il y a deux ans, iai publié une série de formules inédites, tirées d'un manuscrit de la bibliothèque de Strasbourg  . I'y ai ioint des uariantes fournies par un manuscrit de la bibliothèque de Saint-Gall, et i'ai promis de faire connaître ultérieurement ce second manuscrit. Ie uiens auiourd'hui remplir ma promesse, à l'exécution de laquelle i'étais du reste plus intéressé què le public.

Le manuscrit dont il s'agit appartient à la bibliothèque capitulaire de Saint-Gall, et y porte le no 550. Il est de format in-12, et contient 121 feuillets, ou 242 pages, de parchemin. L'écriture me paraît de la fin du IXe siècle; les rubriques, formées d'un mélange de lettres capitales et onciales, sont tracées à l'encre rouge. Quoiqu'il faille assurément pardonner beaucoup à l'ignorance des auteurs et à la grossièreté des copistes de cette époque, ie dois auouer qu'il existe peu de textes où le langage et l'orthographe soient aussi corrompus; les mots défigurés, les désinences méconnues, les membres de phrases tronqués s'y rencontrent en si grand nombre, que le sens en deuient souuent difficile, quelquefois même impossible à comprendre.

Les matières assez diuerses que ce manuscrit renferme sont rangées dans l'ordre suiuant:

1o Fragmentum artis grammatice .

2o Passio sancti ac beatissimi Georgii martyris, commençant par ces mots: In illo tempore erat rex paganorum nomine Decianus, etc. .

3o Passio sanctorum Felicis et Regule .

4o Historia de inuentione sancti Michelis ecclesie archangeli, commençant par ces mots: Memoriam beati Michelis archangeli toto orbi uenerandam, etc. .

5o FORMULAE CARTARUM, TRADITIONUM ET EPISTOLARUM .

6o Cumeani Scoti liber penitentiarum.

Le formulaire compris entre les pages 56 et 161 fait seul l'obiet de mon trauail. Il comprend quatreuingt-cinq formules, dont les deux premières répondent aux nos 7 et 8 du liure Il de Marculfe; deux autres ont été publiées dans les Analecta de Mabillon ; i'en ai moi-même imprimé douze d'après le manuscrit de Strasbourg; les soixante-neuf dernières me paraissent inédites.

Rien ne fait connaître l'auteur de cette collection. Une note écrite au siècle dernier sur la marge du manuscrit l'attribue à Ison, moine de Saint-Gall, et M. Pertz, trompé sans doute par cette note, a reproduit dans ses Archiues la même assertion  . On sait en effet qu'Ison, chargé tour à tour de diriger les écoles de Saint-Gall et celles de Grandfel, auait composé des formules à l'usage de ses élèues  . Mais il y a une telle distance entre la latinité correcte de la uie de saint Otmar  et le style barbare de notre formulaire, qu'il me semble impossible d'attribuer ces deux ouurages au même auteur. Les formules d'Ison, qui paraissent perdues pour nous, ont d'ailleurs été connues de nos deuanciers; Goldast les a eues entre les mains, et en a publié cinq  , que Baluze a reproduites d'après lui  ; or le recueil dont il s'agit ne contient aucune de ces cinq formules, et cette raison suffit pour écarter l'opinion de M. Pertz.

Si l'auteur doit rester inconnu, il est du moins permis de former des coniectures sur le temps et le lieu où il a uécu. Plusieurs formules fournissent à cet égard des renseignements positifs.---Ainsi, parmi les nombreuses et grossières fautes d'orthographe que i'ai déià signalées, il en est dont le retour fréquent, et pour ainsi dire systématique, semble attester l'origine allemande de l'ouurage, par exemple la substitution

 la lettre p à la lettre b, de la lettre t à la lettre d, de la lettre f à lettre u; on trouue en effet puplice pour publice, supscripcio pour subscriptio, inpuendum pour imbuendum, subtitus pour subditus, tricto pour dricto, fasallo pour uasallo, etc. . .

La présomption qui résulte de ce système orthographique est d'ailleurs confirmée par des passages nombreux et décisifs. Les formules 27 et 29 contiennent, l'un un modèle de iugement, l'autre un modèle de constitution de douaire, rédigés tous deux secundum legem Alamannorum; les formules 3, 5, 21, 24 27 et 30 mentionnent les signatures de sept témoins, nombre exigé par le titre Ier de la loi des Allemands, et même la formule 24 aioute à la mention des signatures cette seconde mention: signa aliorum Alamannorum; dans la formule 63, il est question des dommages causés à un monastère par les dissensions excitées inter Alamannos et Alsacenses; enfin, dans la formule 41, un abbé prie un de ses confrères de lui enuoyer une semence, qu'il n'a pu trouuer in tota Francia, expression qui sert en général à désigner le royaume de France orientale, dont le pays des Allemands faisait partie  .

Ie dois ici faire obseruer que les formules contenues dans le manuscrit de Saint-Gall ne forment pas un tout homogène, et qu'elles paraissent appartenir à deux collections séparées. Il existe en effet entre les pages 121 et 122 du manuscrit une solution de continuité, qui ne tient pas seulement à la perte de quelques feuillets. Les pages 122 et suiuantes diffèrent par la nature du parchemin et par le caractère de l'écriture de celles qui précèdent: cette différence semble indiquer qu'on a réuni dans une même reliure les fragments de deux ouurages distincts, et le soupçon se change en certitude si l'on considère les noms d'hommes et de lieux conserués par les copistes. Dans cinq formules, qui appartiennent au premier fragment, il est question de l'abbaye, des moines et des abbés de Reichnau: l'abbaye est désignée par les noms de ses patrons, la sainte uierge, saint Pierre et saint Paul; les moines reçoiuent l'épithète d'insulanenses, qui rappelle la situation géographique de leur couuent; enfin, les abbés mentionnés sont Pierre et le celèbre Walafrid Strabon. Dans cinq autres formules, qui appartiennent au second fragment, il est question du monastère de Morbach et de ses abbés Amico et Sindbert. Ne doit-on pas en conclure que le manuscrit de Saint-Gall renferme deux formulaires distincts, dont l'un auait été rédigé à Reichnau, l'autre à Morbach? Ces deux abbayes étaient du reste situées dans le pays des Allemands, et cette circonstance uient appuyer les coniectures que i'ai précédemment exposées.

Il reste à fixer, au moins approximatiuement, l'époque où ces deux recueils furent composés. Plusieurs des noms propres déià cités peuuent à cet égard seruir de renseignements: on sait en effet que Pierre fut élu abbé de Reichnau en 781 et Walafrid Strabon en 842, qu'Amico fut élu abbé de Morbach en 774 et que Sindbert gouuerna le même monastère de 779 à 809. Ce n'est pas tout: deux formules offrent des modèles de requêtes adressées à Charlemagne; une troisième est datée du règne de Louis le Germanique. On trouue enfin dans le premier fragment une lettre adressée par les religieux de Reichnau au pape Grégoire III, qui régna de 731 à 741, et dans le second fragment une lettre de saint Prudence, qui occupa le siége épiscopal de Troyes depuis 847 iusqu'en 861. Ces obseruations suffisent pour montrer que les deux recueils sont contemporains, et qu'ils ont été rédigés pendant la période de la domination carlouingienne.

Ie n'ai pas l'intention de publier les formules inédites du manuscrit de Saint-Gall dans l'ordre où ce manuscrit les présente. I'ai cru me rendre plus utile au lecteur en les disposant auec une certaine méthode. Ie les ai donc partagées en deux classes: la première comprend toutes celles qui offrent des modèles d'actes iuridiques; la seconde renferme principalement des lettres échangées entres des éuêques et des abbés, ou même de simples particuliers.



PREMIERE PARTIE.



I.


Ie place cette formule la première, parce qu'elle est la seule qui se rapporte au droit public. Elle offre le modèle des ordres expédiés par le souuerain pour le logement de ses enuoyés. On sait que l'obligation de receuoir les délégués de l'empereur et de leur fournir tout ce qui était nécessaire à leur nourriture et à leur uoyage était chez les Romains une des formes de l'impôt. Cette institution fut maintenue par les conquérants germaniques, et nous trouuons  dans les Capitulaires et dans les recueils de formules de nombreuses preuues de son application. 



AD PRINCIPEM  .

Cognoscas, ille, ut, cum iste homo ille at te uenerit, ut facias dare illi et illa et mansionem ei et suis et hominibus. Caue ne inde neglegens appareas. uale bene.



II ET III.


Les deux formules suiuantes offrent des modèles d'affranchissements, le premier deuant l'Eglise, le second par acte priué.

On fait généralement remonter à Constantin l'introduction des affranchissements deuant l'Eglise. Il est urai que Sozomène  mentionne trois constitutions de ce prince sur cette matière, et que deux d'entre elles ont été insérées dans les codes de Théodose et de Iustinien. Cependant il me paraît probable que les chrétiens affranchissaient leurs esclaues deuant les ministres de leur religion longtemps auant la conuersion de Constantin; mais ce mode d'affranchissement était sans doute alors considéré comme un mode priué, et ne conférait pas aux affranchis la qualité de citoyen romain. Les constitutions de Constantin eurent pour but de le transformer en mode public ou solennel, en assimilant le prêtre au magistrat. Quoi qu'il en soit, c'est  à Constantin que la tradition des siècles barbares a rapporté l'origine de cette institution, comme on le uoit par la formule cinquante sixième de l'Appendix ad Marculfum. L'Eglise en conserua précieusement l'usage après la chute de l'Empire, et nous trouuons dans les lois des Ripuaires , des Aliemands , des Lombards , la preuue qu'elle fut admise et pratiquée chez les différentes nations germaniques.

Quant aux affranchissements per cartam ou per epistolam, c'est-à-dire par acte priué, ils ne conféraient, d'après le droit romain, qu'une liberté restreinte. Mais cette distinction auait disparu dans les Etats germaniques; l'affranchi per cartam pouuait iouir d'une liberté parfaite et receuoir, aussi bien que ceux qui auaient été affranchis deuant les églises, le titre de ciuis romanus. La condition de l'affranchi dépendait moins du mode d'affranchissement que des restrictions que le maître y apportait.



DE INGENUITATE AD ECCLESIAM.


Ego, in Dei nomine, ille, tractans pro Dei intuitu uel anime mee remedium ut seruum iuris mei, nomine illo, ingenuitatem concederem, quod ita feci, et circa sacra sancta altaria illum duci precepi, ut ab hodierno die ingenuus permaneat, tamquam si ab ingenuis parentibus fuisset procreatus, sibi uiuat, sibi laborat atque laboratum suum omni tempore possideat, mundburdium uel defensionem ad ipsam ecclesiam pertineat, et ibidem annis singulis trimissa ualente in cera aut quicquid potuerit soluat  . Si quis uero, quod fieri esse non credo, si ego ipse aut ullus heredum uel proheredum meorum, qui contra hanc ingenuitatem a me factam uenire temptauerint  aut eam inrumpere uoluerit, sociante fisco multa componat, id est auri uncias duo, argenti pondere quinque coactus exsoluat, et quod repetit per nullius ingenium euindicare non ualeat; sed hec presens epistula ingenuitatis omni tempore firma et stabilis debeat perdurare.

Actum in uilla illa, puplice, presentibus quorum hic signacula continentur.

Signum illius, qui hanc cartam fieri rogauit.

 Sig. testium septem uel amplius  .

Tempora regis uel nomen eius, nomen cancellarii cum supscripcione, et mense et die, in quo facta fuerit  .



CARTA AD INGENUIS RELAXANDUM EXTRA ECCLESIAM.

In Dei nomine, ego ille talis. Mihi sumpsit consilium, pro Dei amore et anime mee remedium, ut uernaculum iuris mei, nomine illo, ingenuum relaxare debueram et ab iugo seruitutis absoluere, pro eo quod semper circa me fideliter in omnibus deseruiret, et propter diuinam uocem dicentem: Siue seruus, siue liber, omnes in Christo unum sumus  . Propterea ego tibi integram ingenuitatem concedam, ut sis ingenuus, sicut reliqui [in]genui, qui sub tale titulum relaxantur, tibi uiuas, tibi  laboras atque laboratum tuum possideas, portas apertas ciues romani uias, discendendi partibus quas libet pergas, mundpurtium uel defensionem ubi ipse elegere uolueras pertineas, nullum debitum obsequias, sed in integro ingenuitate uiuas. Si quis uero, quod fieri non credo, si ego ipse aut ullus heredum uel proheredum meorum, qui contra hanc ingenuitatem agere aut infrangere uoluerit, inprimitus enim iram Dei et sanctorum eius incurrat et pena inferni experire pertimescat, et insuper sociante fisco auri libras tres, argenti pondera quinque coactus exsoluat, et hec ingenuita[s] a me facta omni tempore firma et inuiolata permaneat cum stipulacione subnixa.

Actum in uilla illa, que dicitur illa.

 Signum qui hanc ingenuitatem fieri et firmare rogauit, et sig. aliorum septem.



Iu, u, uI.

Une femme libre, en s'unissant à un esclaue, perdait son ingénuité, et appartenait, ainsi que ses enfants, au maître de son mari. La loi salique , la loi des Allemands , le troisième capitulaire de 819  ne laissent aucun doute sur la coutume suiuie à cet egard par les peuples germaniques. Mais il dépendait du maître de renoncer à l'exercice de ce droit, en permettant à la femme de conseruer son ingénuité et de la transmettre à ses enfants. Les concessions de cette nature, dont les trois formules suiuantes offrent le modèle, deuaient même être assez communes, si l'on en iuge par le nombre d'exemples qu'on en rencontre. 



CARTA DE INGENUA FEMINA CONIUGATA A SERuO.

Ego, in Dei nomine, ille et ille. Dum cognitum est quod seruus meus, nomine illo, filiam aut parentem tuam aut neptam aut consobrinam tuam, nomine illa, accepisset uxorem, propterea ego eam talem epistolam et firmitatem pro hanc concopulacionem emitto, ut pro hanc causam ad iugum seruitutis declinare non debeat, neque ipsa neque  geniti eius, qui ex ea nati fuerint, sed habeant licentiam libertatis; debitum tuum quod tibi debuunt pro id ubi manum reddant secundum placito uel legem  , et si exire uoluerint, ut ipsa supernominata femina aut infantes eius, quicquid de eorum laboratum eis legitimum optinet, cum ipso procedant sine ulla contradictione  . Si quis uero ullus adest de egentibus nostris, heredum uel proheredum meorum, aut quislibet ulla amposita persona, qui contra hanc firmitatem istam uenire temptauerit, aut eos inseruire uoluerit, partibus fisce multa componat, id est auri tantum, argenti tantum coactus exsoluat, et quod repetit euindicare non ualeat; sed hec presens epistula omni tempore debeat esse conseruata cum stipulatione subnixa.

 Actum in uilla illa, publice, presentibus quorum hic signacula continentur.

Sig. hominis illius, cuius seruus fuerit, qui hanc epistolam fieri rogauit.



EPISTOLA CONCULCATURA  .

In Christo sorore illa, ego ille. Quia hominibus non est incognitum qualiter tu seruo meo, nomine illo, accepisti maritus, quod et ita fecisti; et ego tibi de presenti talem epistula emitto conculcaturia, quod nullum periculum exinde non habetis de tuas ingenuitates, nisi sub integra ingenuitate debeas permanere. Si quis uero, quod fieri non credo, si ego ipse aut quislibet de heredibus meis uel quislibet. . . . . .



ITEM ALIA.


Ego, in Dei nomine, ille. Dum non habetur incognitum qualiter homo seruus meus, nomine ille, feminam ingenuam, cuius uocabulum est illa, in coniugio sociauit; sed illorum fuit petitio et mea uoluntas decreuit ut eis cartulam conculcationis pro mercede facere deberem, quod et ita feci. Ideoque  talem firmitatem per hanc cartulam facimus adque manu confirmamus, ut, si, Deo uolente, agnatio ex illis procreata fuerit, sub integra ingenuitate omni tempore uite seu permaneat  ; et nec ipse ego nec heredes mei ullunquam tempore eos in seruitio reuocemus, sed pro mercede nostra, sicut diximus, sibi uiuent, sibi laborant, seu mundebordo cui uoluerint pro defensione elegant.

Facti epistolam conculcationis, anno XIII regnante. . . . .



uII et uIII.

Il s'agit, dans ces deux formules, de la dot, dans le sens germanique, c'est-à-dire de la donation faite à la femme par le mari auant le mariage. Le texte s'en rencontre également dans le manuscrit de  Strasbourg, mais auec beaucoup de mutilations.



LIBELLUM DOTIS.

Domino patri  illi, ego ille. Dum cognitum est quod ego sororam tuam aut neptam tuam per  conuentu parentorum nostrorum ex utraque partem accepissem uxorem, propterea ego tibi talem epistolam dotis  emitte in has litterulas scribere precipio secundum legem Alamannorum  , uel haberem nostrum quod esse dinoscitur, hoc est curti clausa cum spurima  et alias officinas  quantum sunt, mancipas tantos, boues aut uaccas tantos, borcos  et birbices  quantum sunt, callidarias uel ferramentum si sunt, campo aratiuo ilihes tantos, pratas segaturias tantas et carradas tantas. Quod supperius diximus aut  donamus, dum uiuis, sub usufructuario habeas, teneas atque possideas cum stipulacione subnixa; post tuum uero discessum ad me, si uiuo, aut infantes meos, si Dominus donare uoluerit, si sunt, ad illos reuertantur; et si illi non sunt, ad meos proximos heredes ipse dotis, quam tibi dedi, reuertant  secundum legem. Si quis uero, quod fieri non credimus, si ego ipse aut ullus heredum uel proheredum meorum, qui contra hanc libellum dotis agere aut uenire uoluerit, partibus fisce  multa conponat, id est auri tantum, argenti pondera tanta coactus exsoluat, et quod repetit per nulliusque ingenuis  euindicare non ualeat; sed hec epistola dotis omni tempore firma et stabilis permaneat.

Signum illius, qui istam dotem donauit atque firmare rogauit.



LIBELLUM DOTIS.

Quia per dispositionem Domini nostri Iesu Christi et consensu amicorum nostrorum ego ille te ita filiam illius in legitimum coniugium suscepi, idcirco  tibi dotem legitimum decretum do manu potestatiua in pago nuncupante illo, in uilla que uocatur illa, curtem clausam cum ceteris edificiis, cum terra salice  , id est iurnales tantos, prata ad carradas tantes  et hobas tantas, cum agris, pratis, siluis. pascuis, aquis aquarumue decursibus, ut a die presente habeas, teneas atque possideas; in ea uidelicet racione ut, quamdiu uixeris, easdem res sub usu fructuario habeas; post obitum uero tuum ipse res in meam reuertantur potestatem uel ad meos heredes legitimos, si me superuixeris. Si quis uero, quod futurum esse non credo, si ego ipse aut ullus heredum uel proximorum meorum, hanc donationem dotis legaliter a me factam infringere uoluerit, ad partes fisci multa conponat, id est auri libras tantas,  argenti libras tantas, et insuper tibi aliud tantum quantum repetit coactus exsoluat  ; hec uero donatio firma et stabilis permaneat cum stibulacione subnixa.

Actum in uilla illa, anno Ludowici inuictissimi regis, in menses illo, die Iouis, indictione III, coram comite illo et frequentia populi testibusque subnotatis  .

Sig. illius, qui hanc donationem dotis fieri rogauit. Sig. ceterorum testium.

Ego itaque ille notaui diem et annum, scripsi et subscripsi feliciter, amen.



IX.

Cette formule et les huit autres, qui la suiuent immédiatement, se rapportent aux actes de donation.  Les premières sont de simples préambules; les deux dernières offrent des modèles complets.



PROLOGUS.

Dum unusquisque pro modulo quantitatis sue  propria largitate decreuerit, ille bene tribuit, qui, quamuis parum, nichil tamen extra datum dimiserit. Ideo in Dei. . . . . . .



PROLOGUS.

Ille bene possidet, qui sibi in secula ista couparat premia sempiterna. Propterea ego. . . . . . . .



XI.



PROLOGUS.

Domino sacra sancta basilica Sancte Marie, semper uirginis seu Sancti Petri apostoli ceterorumque sanctorum  , que est constructa in loco nuncupante illo. Dum non est incognitum. . . . . . . .



XII.



PROLOGUS.

 In Dei nomine, perpetrandum unicuique quod euangelica uox ammonet dicens: Date elemosinam et ecce omnia munda sunt  . Huius ergo salutiferi precepti ammonicione conpunctus, dono donatum. . . . . . . .



XIII.



PROLOGUS.

Ego, in Dei nomine, talis. Mihi decreuit uoluntas in animo meo ut aliquam porcionem de rebus ad ecclesiam sancti illius tradere debuissem, quod ita et tradidi. . . . . . . .



XIu.



PROLOGUS.

Ego tamen huius rei exemplum elegi donare ad  oratorium, cuius uocabulum illud [ubi] turma monachorum, Christo propicio, non modica esse uidetur, omnes res meas, que mihi legitimo iure contingere uidentur, ut ex eo augmentacione uictus et uestitus habeat. . . . . . . .



Xu.



INDICULUM BEGALE.

Illi rex Francorum, uiris inlustribus, illo duce, illo comite. Illut nobis ad eterna retributionem uel stabilitatem regni nostri credimus, in Dei nomine, pertinere, si pe[ti]tionibus sacerdotum uel oportunitatem loca sanctorum aut ecclesiarum, in quo meis fuerint auribus prolati, effecti mancipamus. Dum ante hos dies paginola aliqua. . . . . nostra  . . . . in loco nuncupante. . . . . . .



XuI.



CARTA DENOMINATIONIS  AD ECCLESIAM DE TERRA MANCIPIIS AUT QUISLIBET.

In Dei nomine, ego ille. Recordatus innumerabilia  peccatorum meorum, dono ad ecclesiam illius sancti, dono quod in perpetuum esse donatum uolo, pro remedium anime mee uel eterne retribucione, hoc est quod diximus; a die presente de meo iure ad ecclesiam sancti illius uel eius rectoris trado in dominacionem, habeant, teneant atque possideant, quidquid exinde facere uoluerint liberam ac firmissimam habeant potestatem faciendi, cum stibulacione subnixa. Si quis uero, quod fieri non credo, si ego ipse aut ullus heredum uel proheredum meorum, qui contra hanc donacionem a me factam uenire presumpserit, sociante fisco restitutionem [cum] multa conponat, id est auri libras duo, argenti pondera quinque coactus exsoluat, et duplum ad ipsam ecclesiam restituat, et quod repetit per nullius  ingenium euindicare non ualeat.



XuII.



CARTA TRADITIONIS.

In Dei nomine, ego ille talis. Mihi decreuit uoluntas ut aliquid de rebus meis illo homini tradidissem, quod ita et tradidi; [a] die presente de meo iure in tua trado dominacione, habendi siue commodandi, uendendi uel quicquid exinde facere pro utilitate tua uolueris, liberam atque firmissimam habeas potestatem faciendi. Et [si] ullus est de agentibus nostris aut heredum uel postheredum meorum quislibet ulla opposita persona, qui contra hanc tradicionem a me factam agere aut uenire aut ullam calumniam generare uoluerit, partibus fisce multa conponat, id est auri libras duo, argenti pondera  quinque coactus exsoluat, et quod repetit per nulliusque ingeniis euindicare non ualeat; sed hec presens epistula omni tempore firma et stabilis permaneat cum stibulacione subnixa.

Actum in uilla, publice, presentibus quorum hic signacula continentur.

Sig. qui hanc cartam fieri rogauit.



XuIII.

Cette formule, semblable pour le fond à toutes les formules de uente qu'on connaît, est rédigée auec plus d'intelligence que la plupart des documents de cette nature. L'auteur ne s'est pas borné à copier seruilement la charte qui lui seruait de modèle; il a uoulu donner à son euure un caractère de généralité, et l'approprier aux différentes applications du contrat de uente.



CARTA uINDITIONIS.


In Dei nomine, ego ille uenditor et ille emptor. Constat me tibi uindidisse, quod et ita uendidi, terram aut mancipium iuris mei; si mancipius est, nomine illo; si terra est, in loco nuncupante ubi est, in pago illo aut in uilla aut in sito illo, terra tantum quantum; si mansura est, cum adpenditiis eius; et accepimus a te precium adtaxatum inter auro et argento et cauallos et boues et alium precium tanter et tanter; hoc, quod ego, homo ille, a die presente in tua trado dominacione, habendi, uindendi, siue commodandi, seu pro anime salute  donandi uel quicquid exinde facere uolueris, in omnibus [liberam] ac firmissimam habeas potestatem facere.



XIX.

La réflexion que i'ai faite sur la rédaction de la formule qui précède est également applicable à celle-ci.



CARTA CUMCAMBIO.

Dominis fratribus in societate illo et illo. Sic et inter nos conplacuit atque conuenit ut aliquid de rebus nostris in concambio confirmare debuerimus, quod et ita fecimus, aut quicquid fuerit accepimus, hoc est aut mancipia aut terra; a te mancipium hoc, nomine illo, et dedi alium mancipium in concambio isto, nomine illo, uexatum; et si terra fuerit, dedimus tibi terram istam in concambio tanter et tanter,  in loco nuncupante, in sito illo aut in pagello, et accepimus a te alteram terram, in loco nuncupante, in sito illo aut in pago illo, tanter et tanter. Quicquid ego tibi dedi, teneas, habeas atque possideas licentiam absque ulla contradicto unde commutare seu pro anima salutem donare, ut nec ego ipse nec ullus heredum meorum tibi hoc contradicere nec minuare possit, quicquid exinde facere uolueris liberam ac firmissam habeas potestatem faciendi. Si quis uero, quod fieri non credo, si ego ipse aut ullus heredum uel proheredum meorum, qui contra literulas concambitairas a me factas uenire presumpserit aut infrangere uoluerit, sociante fisco multum conponat, id est auri tantum, argenti tantum coactus  exso[l]uat.



XX.

Les mots carta post cartam, qui seruent de rubrique à cette formule, sont synonymes de precaria. On deuait, en effet, dans les contrats de précaire, rédiger deux originaux, dont l'un contenait les stipulations du concédant, l'autre les engagements du concessionnaire. Il n'est donc pas étonnant que le second de ces actes ait été nommé carta post cartam, puisqu'il deuait être précédé par le premier. Ie ferai seulement remarquer que cette expression n'a été signalée ni dans le Glossaire de Du Cange ni dans le Nouueau Traité de diplomatique.



CARTA POST CARTAM.

In nomine Dei summi. Dum cognitum est quod ex facultatibus ex spontanea uoluntate pro anime mee salutem ad ecclesiam illius tradidi, rogo subtitus uel  per uestram consolacionem abbatem illum et fratres eius ut ipsas res, dum aduiuo, mihi precariam prestare iubetis, et post meum discessum ad infantes meos, si uoluerint, sub usufructario; singulis annis per festiuitatem sancti Remedii confessoris, quod in kalendas octobris, censum pro eo soluo, hoc est tantum uel quantum; et si de ipso censo, quod diximus, negligens apparuero in festiuitate sancti Remedii anno primo, in secundo uero anno neglegens fuero, reddo duplum, et si in tercio anno de ipso censo per ipsam festiuitatem sancti illius neglegens aparuero, ipsas res, quod per cartam firmitate ad ecclesiam illam  dedi, in omnibus admelioratas ibidem reuertantur partibus meis in omnibus conseruata. Si qui[s] uero, quod fieri non credo, si ego ipse, abbas aut alius qui post eum uenit, qui contra hanc precariam a me factam infrangere uoluerit, soluat in publico auri uncias tres, argenti pondera quinque coactus exsoluat, et quod iustum repetit non preualeat euindicare; sed hoc presens precaria ista omni tempore sit conseruata.

Sig. abbatis, qui hanc precariam fieri atque firmare rogauit.

Sig. preposito et decano et cancelario et camerario et portario et seniorium fratrum inter totos.

Sig. de ipsa familia ecclesiastica laicorum septem consentientes.

 Sig. aliorum Alamannorum, ubi ipsa tradicio adesse uidentur.

Ego enim cancellarius anno uel die mensis quod fuerat scripsi et subscripsi.



XXI.

La formule qui suit offre un modèle de iugement, et mérite à plusieurs égards de fixer l'attention. On y uoit figurer un comte, des rachimbourgs et des iuges; ces derniers, distincts des autres membres du tribunal, me paraissent être les uicomtes ou uicaires, qui iouissaient probablement du droit de siéger auec le comte, lorsqu'ils se trouuaient présents au chef-lieu du pagus. On y uoit aussi des témoins proprement dits, choisis parmi les habitants du uoisinage, et des fidéiusseurs ou cautions, destinés sans doute à garantir l'exécution du iugement par la partie condamnée. Enfin l'expédition du iugement est souscrite par sept témoins, conformément au  principe de la loi des Allemands, qui s'appliquait à tous les actes écrits.



EuINDICATE IUDICIO uIRO INLUSTRO.

uir inluster comis ille. [Cum] in pago illo resedissem, in uilla illa, cum iudicibus et reginburgis et aliis populis multis ad discendum iudicium, ad presentem nostram ueniens homo iste, nomine illo, [repetebat] ei, [dum diceret quod] per malo ordine res suas tulisset. Et nos hanc causam per uicinos eorum diligenter adquisiuimus, per fideiussores positos et sacramentum iurata. Et ipsi dixerunt nobis innotuisset causam. Et ille alter expressus iudicio non potuit denegare et nullam potuit reddere racionem, et per suum uuadium ad nostram presentiam eum reuestiuit. Et cum se recognouisset in omnibus  exuatum, definito iudicio, iste alter, qui contra illum habuit racionem, secundum legem Alamannorum uestitu manu in palacio nostro reuersus est in propria. Et si illa causa, que ante nos fuit diiudicata et iudicibus nostris uel reginburgis nostris uel iudicibus constitutis et aliis pagensis plurimis ibidem sistentibus, hoc sunt illi et illi, qui hoc inquietant, soluant in publico solidos sexaginta et duplam repetitionem  apud quem habuit racionem, et quod iterum repetit non preualeat euindicare.

Sig. testium septem ibidem adsistentium, ubi istum iudicium fuit definitum.

Sig. comitis illius et iudicibus, quorum ista continentia definita sint.



XXII.

Cette formule et les trois suiuantes, sans offrir, comme celle qui précède, des modèles de iugements, se rapportent cependant à l'administration de la iustice. Ce sont des requêtes adressées au roi dans des causes qui étaient probablement de la compétence du tribunal du palais.



INDICULUM AD REGEM.

uiro gloriosissimo a Deo decorato illo, gratia Dei  regi Francorum et Langobardorum Romanorumque, ille peccator uocatus abba una cum congregatione Sancti Petri et Sancti Leudegarii oratorum uestrorum salutem uobis obtamus in Domino perennem  . Subplicamus clementia uestra ut non dedignetis audire necessitatem nostram. Innotiscimus celsitudine uestra de hoc quod nobis nisum habetis ad Dei seruitium et mercede uestra prouidentia habere, unde et nos infra pago de iustitias nostris consequi minime possimus, uobis celare non ausi sumus. Nam ante hos annos, cum aliqua turbatio fuit inter Alamannos et Alsacenses, multi de illa mancipia, qui iure sancti illius debentur, de parte illa et de proprio seruitio euaserit, et modo se aliqui ingenuas esse dicunt, et aliquas nobis contendunt illi comis,  et alii homines per alios comitatos dicunt se ipsos in uestro beneficio habere. Unde subplicamus uobis ut illi aut cui uobis placet iubeatis commendare ut nostram iustitiam consequi ualeamus. Nam et ille episcopus infra ualle Recianorum uno locello de suo proprio in sua elemosinam ad monasterium nostrum delicauit; unde modo ille episcopus unam basilicam et unam castelonem montanico seu et alia conpendia nobis uiolenter abstulit, et exinde iussionem uestra subplicamus.



XXIII.



AD REGEM.

Domno gloriosissimo adque excellentissimo Karolo regi, Amico pecator uocatus abba una cum fratribus in cenobio Morbacheinse degentibus in Christo Ihesu  optat salutem  . De cetero autem sugg[er]imus celsitudine uestre eo quod comis uester, nomine ille, nos de rebus aliquis expoliauit adque deuestiuit, uidelicet unde nos, Domino protegente, per auio uestro atque genitori uestro et per uos per uestram pietatem usque in presens tempus uestiti esse uidebamur. Qua ex re subpliciter exoramus sublimitatem uestram ut exinde taliter pietas uestra iubeat agere,  quatenus optima potestas uestra, Domino inspirante, secundum iustitiam ineffabili modo agere consueuit.



XXIu.



[Sine rubrica.]

Gloriosissimo et nobis ualde karissimo ac summo honore nominando illi glorioso regi, fidelis famulus uester ille fidelem et deuotissimum seruicium. Confidentes in uestram nobilissimam prudentiam, destinauimus ad uestram clementiam has litteras, obsecrantes ut erga filium illum per nostro amore sic agatis, sicuti in uos confidimus, uidelicet ut res sponse sue absque alicuius subtractione habere liceat, quousque ipse de hac expedicione a nobis absolutus ad uestram presentiam uenire possit. uos enim scitis ad quantum necessitatem pergimus; ideo tam ipsum quamque  et omnes fideles nostros dimittere non utile iudicamus; mox autem inde reuersus fuerit, eum ad uos dirigimus. Ideo humiliter obsecramus ut interim ipsas res quiete teneat, et post quicquid lex dictauerit in uestra presentia facere studebit. Optamus uos in Domino semper bene ualere.



XXu.



[Sine rubrica.]

Clementissimo ac serenissimo regi illi plurimo augustice dignitatis stemate comptissimo, ille sancte illius ecclesie humilis antestis cunctorumque famulorum Dei famulus presentis ac future beatitudinis salutem in Christo Ihesu cernuus. Elegantissime uestre perspicue sublimitatis atque excellentissime  nouerit claritudo sophye quod mei cuiusdam parasiti, illius uidelicet, filius, illo nomine, puellam quendam, uocabulo scilicet illam, legaliter suscepit in sponsam. Cuius itaque res aliquantulas, regni uestri sitas in dicione, quidam auferre nituntur iniuste. Quocirca uestre augustissime serenitatis subpliciter flagito clementiam, ut ob amorem beati Christi sancti illius, cuius uestre saluti iugiter imploro suffragium, in predictis rebus adquirendis prefato illi uestrum ferre dignemini presidium. Uniuersorum igitur Dominns, cuius omnes regnant protegente nomine regis, uestrum continuo regnum iuuamine sublimare uestrisque planctis cunctos nauiter dignetur inimicus subiicere.



XXuI.


Cette formule n'est pas à proprement parler une requête, mais seulement une recommandation adressée à un éuêque ou à un abbé, qui iouissait probablement du droit de rendre la iustice sur les terres de son église.



ITEM ALIUM.

uenerabili in Christo fratri seu dulcissimo amico nostro illo et illo, donum Dei episcopus, Deus scit, tuus uerus amicus. Cognosce, dulcissime, ut tu stare facias aput nostro fasallo illo aput recta ratione de illa causa sancto ille, quod ipse dixerit, qualiter uel nos nostro tricto recipiamus. Taliter exinde agite, qualiter nos confidamus de uestra bona caritate.



DEUXIÈME PARTIE.



XXuII.


La formule, par laquelle ie commence cette seconde partie, est une lettre des moines de Reichnau au pape Grégoire III. L'abbaye de Reichnau ayant été fondée en 724 et Grégoire III ayant régné de 731 à 741, cette lettre doit être postérieure de bien peu d'années à l'érection même du monastère. En effet, le fondateur de Reichnau, saint Pirminius, n'ayant pas uoulu commencer son euure sans auoir obtenu l'autorisation spéciale du Saint Siége, il était naturel que les moines s'empressassent de faire connaître au souuerain pontife le succès de leur nouuel établissement  .



[Sine rubrica].

Summo romane ecclesie pontifici et sanctissimo excellentissimo sedis custodi egregio pape illi, humillima et deuotissima fidelium oratorium congregatio  ab insula, que ab incolis Alamanne Augia uocitatur, prosperum in Domino optat prouectum et uitam perpetuam. Nisi quia inextinguibilis uere caritatis nos ardor sepius inflammat nec non totius ecclesie orthodoxorum suasio accendit, nullatenus,  pater, nec scriptis ausi fuissemus nec dictis per aliquem, quamuis inlustrissimum, tante quid et tali indicare nobilitati. Ideo post tantam, immo et tam probatissima rumoris laudem, ausi sumus et missum et scriptam beatitudine uestre dirigere. Locus etiam iste, pater uenerande, quem nomine prediximus, principatum per has partes terre obtinet; Sancte Marie semper uirgini Petroque principi apostolorum consecratus  , regularis uite normam ducencium partem non minimam conglomerat, quorum spiritalis doctrine cumulus totum quoque uicinatum circumquaque nostrum doctrinis longissimis pascit. Igitur hereno  ab Alpibus Eois Occidentem uersus nimio currentem fragore eundem loci habitum per mare unaisonum circumluens,  insulam omni ornatu nouorum edificiorum comptam media reddit; fons autem predictus, in uisu cepta uia percurrens, mare, quod dicitur Orcarium, inluit  . Inde sanctissime et beatissime uirginis Marie matris Domini clarescente sanctitate, necnon  superne domus clauigeri, uidelicet Petri, pastoris ecclesie iubare inlucescente, audacia nobis talis increuit, ut nos tanti et in tantum infirmi tam benignissime nobilitati scripta uel missum dirigere decreuerimus. Quippe. . . . . . . . . . . sanctissimi omonimi uestri Gregorii  celestium ru[di] mentorum exempla sacra, cuius uicem admodum iure iteratis, insuper dierum longitudine Cephin Christi discipulorum probatissima uirtutum beatitudinem sequentem, ob id etiam diuine uos pietate deuotissima committimus prece, ut die[s] adhuc in posterum uestros ob edificacionem et unitatem  commissi diuinitus populi quadruplicent, et uitam perenni. . . . . . . . . . . .



XXuIII.

 Cette formule et les trois suiuantes se rapportent à l'usage constamment obserué par l'Église de prier pour les morts. On sait qu'au uIIIe siècle commencèrent à se former, entre les Eglises épiscopales, les chapitres des chanoines et les monastères d'hommes ou de femmes, des associations spirituelles, dont le but était de soulager par des prières communes les défunts de chaque maison. Les associés se faisaient connaître par des lettres désignées sous les noms de brefs ou encycliques les membres qu'ils auaient perdus, et qui deuaient être inscrits sur l'obituaire  . Nous uoyons dans un ancien document recueilli par Goldast, qu'une association de cette nature existait entre les monastères de Saint-Gall, de Morbach et de Reichnau  .



INDICULUM AD EPISCOPUM.

Domino reuerentissimo illo episcopo, Sinbertus gracia Dei uocatus episcopus atque abba de monasterio  Morbac  una cum fratribus eternam in Christo Ihesu Domino nostro salutem. De cetero compereat beatitudo uestra eo quod frater uester, nomine ille, kalendas illas de ac luce migrauit, ut credimus, ad Christum. Qua de causa subplices exoramus sanctitatem uestram ut pro eius anima de psalmis seu missis uigiliisque taliter agatis, ut optima continet consuetudo uestra. Et ut as apices inantea remeare faciatis postulamus.



XXIX.



[Sine rubrica].

uenerabilibus in Christo fratribus nostris in cenubiis degentibus, ac si indignus abbas exiguus seruorum Dei salutem uobis in Domino distinemus. De  cetero agnoscatis quod frater noster, nomine ille, kalendis de ac luce migrauit. Qua ex re subplices exoramus almitatem uestram ut de eo faciatis sic [ut]  uestre consuetudo bona est, et istum apicem inantea remeare faciatis.



XXX.



PRO DEFUNCTO FRATRE.

Domino reuerentissimo illo abbati, ille abbas in Domino salutem. De cetero innotescimus beatitudine uestre eo quod frater uester, nomine ille, illis kalendis de ac luce migrauit. Qua de causa exoramus sanctitatem uestram ut pro eius anime de psalmis seu missis uigilisque taliter agatis, quatenus obtime continet consuetudo uestra.



XXXI.



[Sine rubrica.]

uenerabili uereque felici abbati illi et omnibus fratribus sub regula sancti Benedicti secum commorantibus,  ille exiguus et peccator in Saluatore mundi preopto salutem. Nouerit quidem prona beniuolentia uestra quia ego, in quantum uires paruitatis mee suppetunt, in missarum celebracionibus et psalmodiis seu et ceteris supplicacionibus pro uobis diuinam deposco clementiam, quatenus uos eadem clementia hic ad meam et ad multorum consolacionem longeuis conseruet temporibus, nouissime ad gaudia paradisi perducat. uestrorum enim fratrum nomina, que sparsim actenus haberem, peto ut plenitur una cum fratribus abere merear, quia nostrorum fratrum nomina iam multo tempore habuistis. Deprecor scilicet uos omnes patres et abbatem ut commendetis me uestre sancte congregacioni, et ut me familiariter habeat perficite, maxime in sacris oracionibus;  et quando dies obitus mei uobis notus fuerit, misericordissime de me facere dignemini, sicut Iacobus apostolus ammonet: Orate pro inuicem, ut saluemini  ; quia, sicut optime nostis, omni humane consilio destitutus sum preter uos, et tales pro Dei amore aliquod refrigerium et auxilium mihi faciunt. Quicquid enim mihi indigno iniunxeratis, paratus sum ad exequenda, quantum uires diuina gratia mihi attribuit, et utinam tam utiliter quam libenter! Nomina fratrum defunctorum libenti animo suscipite, et preces consuetudinarias facite, et ad uicina monasteria dirigite. Sancta Trinitas uos custodiat in euum.



XXXII.

Les églises et les monastères étaient an moyen  âge un lieu d'asile, où se réfugiaient tous ceux qui auaient encouru la disgrâce de leurs supérieurs, et qui redoutaient leur iustice ou leur uengeance. Les  éuêques et les abbés intercédaient alors en faueur des fugitifs, et obtenaient le plus souuent la remise ou du moins la modération du châtiment. On trouue dans les quatre formules qui suiuent des exemples de cette intercession.



INDICULUM AD EPISCOPUM.

Domno atque uenerabili illo episcopo, gratia Dei omnipotentis uocatus abba una cum fratribus in Christo Ihesu salutem. De cetero autem innotescimus almitati uestre eo quod homo uester, nomine illo, ad nos ueniebat dicens se ualde negligenter habuisse factum contra uos et per ipsam negligentiam incurrisse in uestram offensionem. Qua de causa inploramus sanctitatem uestram ut pro nostra paruitate atque deprecationem excusatus de iam prefato offensione coram uobis aperere ualeat. Sic  exinde agere dignetis, quatenus de optima beneuolentia uestra ineffabili modo confidimus. Optamus ut in Christo ualeatis.



XXXIII.



[Sine rubrica.]

uiro inlustro illo cente[na]rio, Sindbertus episcopus in Domino salutem. De cetero cognoscas quia tuus ueniebat ad nos, dicens se in offensionem tuam incurrisse propter aliquas culpas. Qua ex re rogamus te ut nichil exinde malefacias, sed excusatus tecum permaneat. Age taliter exinde, sicut ualde bene de te confido. ualete in Domino.



XXXIu.



INDICULUM HOMINEM EXCUSARE.

In Christo uenerabile ille abba, ego ille in omnibus  amicus uesterque. Inprimis salutamus uobis, et pro uobis, in quantum ualemus, in orationem pro uobis sumus et pro uestra caritatem et congregationem, et nos taliter in uos confidimus. Cognoscite iste homo uester, nomine illo, ad patrono uestro sancto illo uenit, et nobis dixit quod culpas commiserat; nos una cum consilio fratres nostros quorum penitentia uideamus. Propter has litteras cognoscatis, ut de illa iam dicta pauperrima mercede habeatis. Salutamus uobis.



XXXu.



INDICULUM UBICUMQUE uOLUERIS.

Desiderantissimo patri illo abba cum omni congregacione sancti illius, ille bene cupiens uester salutem. Prouenit namque ad nos ille cum literis  commendatitiis, quem nos libenti animo suscepimus ad saluandum, et in illum locum constituendo, ubi sine detrimento suam animam saluare potuisset. Sed dictum est mihi ut tu uoluntatem habeas iterum recipi cum in pace et concordiam. Propter et allias litteras ad uos direxi, ut si tua et illius uoluntas sit prumta, sciatis me beniuolum erga caritatem uestram et alacri animo cupientem uestram in Domino concordiam. Optime . . .



XXXuI.

Les deux formules suiuantes offrent, comme les  précédentes, des modèles d'intercession, mais d'une nature particulière; il s'agit ici de moines expulsés de leur couuent. Le cas était préuu dans la plupart des associations spirituelles formées entre monastères. On deuait accueillir réciproquement les religieux qui auaient encouru la disgrâce de leurs abbés, et les garder iusqu'au iour de la réconciliation  .



[Sine rubrica.]

uenerabili in Christo patri illi cunctisque uestro regimini subiectis fratribus, nos fratres de illo loco sancti illi obtamus salutem. Omnium quippe causarum accedentium, que uariis contingere solent euentibus, utportet ut nos utrimque mutuis consolemur affectionibus; ac ideo plus de uobis possumus impetrare, sicut et uos de nobis. Unde euenire solet ut hi, qui in aliqua parte et nostros offenderint, respectum  ad uos habeant, sicut presens frater ad nos ille, qui tam diu pro suis peccatis, sicut ipse fatetur, sui loci commoditate ius[s]us est carere. Qua ex causa pater ipsius fratris lacrimabiliter pietatem sancti illi nostramque intercessionem ad uos postulauit, quatenus apud [uos] congrue reconciliaretur. De qua re subpliciter postulamus ut illum diguamini suscipere uestroque magnifico gregi restituere errantem diu ouem non dubitetis; non tamen credimus a uestra dignitate reiiciendum, sed pro nostro amore benigna caritate suscipiendum. Pro illi facite, sicut in uos obtime confidimus. ualete, dulcissimi patris et fratris in Domino, amen.



XXXuII.



ITEM ALIUM.

 Domino uiro et in Christo uel a nobis cum summa dilectione uenerabiliter amplectando dulcissime fratri nostro, ille et ille abba, si non opera uel nostrorum seruus seruorum Dei ultimus, Deus scit, et tuus uerax in omnibus amicus, in Christo nomine, ille episcopus. Presentes fratres nostros et amicus tuus, id sunt illi et illi, qui ibi incircum sunt, qualiter precabat pro te pro illas culpas, que contra illum habet commissas, ut nullam inquietudinem pro id facias, si gratia et amicitia sua uellis habere, in tantum ut tu ad ipsum reuertere facias; et si tantum induratus est cor tuum, ut in monasterium suum habitare non uellis, postea absolueat te de ipsa obedientia quod ad illum es colligatus, et donet tibi consilium et suas litteras ad alium abbatem aut  quemlibet hominem pergas, ut absque peccatum sis ubi es; denique ut alium non facias ut ab ipso isto suo misso illo ad eum uenire facias. Salutamus illos fratres uel monachos, si ad plescito isto uerba quod hic inuenis scripta.



XXXuIII.

Les formules qui suiuent reproduisent éuidemment de simples correspondances, et n'offrent pas le genre d'intérêt qu'on a coutume de checher chercher dans les formulaires; mais on y trouue de curieux détails sur les denrées, les étofles, les moyens de communication, l'état du commerce et de l'agriculture, et  generalement sur les habitudes de la uie intérieure dans les monastères.



INDICULUM AD ABBATEM.

uenerabili uiro et omni caritatis amore diligendo illo Dei annuente gratia abbati, ille dono et misericordia Dei largiente abbas perennem in Deo Patre salutem. Cognoscat fraternitas uestra in Christo oracionis nostri studium die noctuque pro uobis indesinenter actum, petentes ut et huius uite ita feliciter in Domino peragatis cursum, quatenus ualeatis eterne uenire felicitatis premium. Deinde ammonentes ut nostri memores esse dignemini in Christo, et librum De ciuitate Dei obnixe flagitamus prestet nobis caritas pectoris uestri; per nuncium et portatorem istorum apicum peruenire faciat iussio uestra,  et hoc uulgare prouerbium secundum huius rusticitatis linguam accipias et scias:

»Sit salus atque decus tecum pietate paterna,
   Sit tibi pacificum tempus et omne bonum.«



XXXIX.



AD ABBATEM.

Ille exignus, illi abbati et amicorum meorum karissimo copiosa in Christo salutem. Recepi uestre dulcedinis litterulas, quas presens lator detulerat, et intellexi queque continebant. Sed mittam uobis, cum citius potero, illum communem fidelem, per quem conditionem emtionis pelliciarum et alia, que uoluero, remandabo. Gratulor enim modo certus de tua sospitate, quam actenus ignorans multo tedio sicut pro unanimo amico adfectus sum. Queso tamen  tuam dulcedinem caritatem ut frequentius scriptis et missis mutuo nos uisitemur, et non seiungant longa terrarum spacia, quos Christi nectit amor. Et rogo te ut istoriam dictis nomen De bello Gregorum et Troianorum, quam penes te nouimus, transscribi iubeas et per memoratum et communem fidelem, cum ad uos misero, nobis remittatis, quia nusquam illam inter nostros inuenire possimus. uale in Domino, dulcissime frater, m[e]i semper per te tuosque benigne memor et diligentem te dilige, et Deus pacis te custodiat ubique.



XL.



[Sine rubrica.]

Domino uenerabili illi abbati et fratribus Insulanensibus   , ille Dei dono abbas salutem. Sciat inmensa paternitas uestra quod ubique in uestro solacio confido, uel uti daret hoc sedulo in actu tam diuinis quam forasticis rebus. Misi autem libros uestros ad proprium sinum applicandos, pro quibus gratias inmensas refero caritati uestre uel tibi. Et pro omni beniuolentia erga me inpensa posco ut, si ullo modo fieri ualeat, post festiuitatem sancti illius iubeatis illum medicum ad me uenire, quia adiutorio eius indigeo. Sed et domno illi gratias referte pro fraterculo meo illo, quia, ut a referentibus audiui,  bene procurat cum scolastico pedagogio amicaliter docendo. Bene ualete memores mei.



XLI.



[Sine rubrica.]

Dulcissimo in Christo patri illi archiepiscopo, ille non merito abbas summam in Domino salutem optat. Misse per illum peripateticum littere uestre prius fundamenta quedam in nobis gaudio nostri de sanitatis uestre indicio conceptorum letetur, sed per illum fidelem uestrum, nostrum autem amicum, uiua uoce energius quedam similitudo eorundem fabricam gaudiorum non mediocriter erexit: pro uestris enim prosperis non minus quam nostris hilarescimus. Ut iussistis, scutarium et cereuise confectorem, ceteraque, [que] potuerimus ad seruicium  uestrum, per missum nostrum cum illo directuri; ad subitum enim nequiuimus ea, que inperastis, inuenire, quia incommodatis temporis mali, que et uobis nonnichil officit, nobis obsistit in plurimis.


Ergo salutetur uestro prudentius ore,
   Antistes nostre pars preciosa anime.
Felices ille quibus est hec gratia plebes
   Ut tantos habeant lucis in arce duces!
State simul fortes, pugnate uiriliter, ut dum
   Regnetis semper quos alitis gregibus.
Esto mei memores, sum uestri; debeo uobis
   Et uoueo totum quicquid amore . . .

ualete.



XLII.



[Sine rubrica.]

 Familiari nostro domno illi, ille uester eternam in Christo. Suscepta epistola uestra nuper nobis transmissa, in apertis gauisi sumus, in topicis uero acumen ingenii laudauimus, obtantes communi conloquio hec exponi quandoque. Interim cum Dei amminiculo sospitatem nostram dinoscite uestramque nobis demum intimate; dies est enim obtabilis, quo uestri uestrorumque salutem audire meremur. Dum flagitamus largam beniuolentiam uestram, ut, si ullo modo fieri ualeat, cum gerulo presentis pittacioli Matheum uitrearium nobis transmittatis, quatenus ad basilicam Sancti uiti martyr  summe fenestre exemplar ostentet infantulis nostris, statimque post ebdomade unius cursum remeare poterit. Super fraterculo autem nostro illo  obnixe deposcimus ut liceat eum beato illi commendari destinare cum altero infantulo, que eum in suis procuret, et quando qualiterue transmitti debeat remandate. De mellis uero opulentia, qua uos adiuuari poposcitis, scitote nos gratias rara quam uos plura extendere uelle: mittite nuncium uestrum, qui decem siclas mellis perferat uobis. Bene ualete semper memores nostri.



XLIII.



[Sine rubrica.]

Domino uere uenerabili patrique karissimo illi  abbati, ille exiguus et peccator eternam in Domino optat salutem. Diu multumque huius mundi notissimis perturbationibus agitatus, uicem debitam uestris beneficiis per condignas graciarum acciones rependere mutuis distuli, quoniam et ipse angustie, quibus tunc tenebar, cum uestris adprime solaciis subleuarer, hactenus me premebant, et necessitas paupertatis pocius placare inimicos quam amicos cogebat sedare. Nunc uero, Domino tandem laboribus nostris aliquod prestante leuamen, nolui diucius, ne ingratus uiderer, debitum salutacionis me munus obmittere, quo intelligeret prudentia uestre dilectionis ardorem in nostri cordis arula sopitum pocius quam extinctum. Igitur dignamini me tam fidelem uobis reputare quam uestra meruit sanctitudo:  quicquid in me uiuum est, non dubitetis uestris me uelle mancipare seruiciis. Misi uestre karissime paternitati paruas e[ulo]gias, id est manutergium et pectinem, non quo hec digna uestris conspectibus iudicarem, sed quo conprobarem melius esse paruo quam nullo pignore dilectionem mutuam demonstrare. Bene uos in Domino semper opto ualere et nostri in oracionibus sacris memores esse: talem me reputate qualem me uobis debitorem fecistis, quia talis uobiscum qualem amicissimum amicissimo esse oportet.



XLIu.



[Sine rubrica.]

Ille sancte ille ecclesie humilis contistes, probeatissimo  ac prestantissimo dignissime fratri uiro illi abbati cunctisque fratribus Domino uobiscum militantibus presentis futureque felicitatis salutem. Sanctitatis uestre epistolam relegentes, admodum fuimus gauisi, quia textus ipsius uestram nobis ostendit sospitatem atque beniuolentiam. Quod uero significastis de pellibus, antea omnino fuit intimandum, eo quod multo carius tempore hiemis quam estatis emantur. Attamen transmisimus modo uestre largissime caritati uigenti et quinque pelles, plura largituri, si Deus uitam locumque nobis concesserit. Denique precamur ut fratrem illum, mox quo facultas adriserit, nobis, sicut polliciti estis, admittite ne differatis. ualete, fratres omnes, nostra inuicem salutando, et ut nostri inter precum suarum uota  meminerit humiliter exposco.



XLu.



INDICULUM AD ABBATEM.


Mella geris tecum firmato gluttine septa;
   Dulcia que dederis quis cupis, ast mihi non.

Probatissimo ac diuini cultus ingenio adprime decenter decorato illi insignissimo illi abbati, quanquam immeritus episcopus, quas lingua explicare non sufficit, salutes obtat. Cum enim assiduis uestris accumuler, eo longus dignas nequeo de tante caritatis ardore rependere grates; sed quia debitas persoluere deficio, iam quas habes in ara cordis sensus perquirens repererit, omni auiditate rependere  cupio. Nunc uero de presentibus, que nuper direxistis, muneribus immensas copiosasque gratias reffero, que me ita ad uestrum prouocauerunt seruitium, ut nulli, excepto seniore, me amplius quam uobis delectet seruire, et si aliquid nostre paruitati uestra sagacitas iniungere decreuerit, deuotum in omnibus, fauente Domino, reperiet. Equum namque, quem dudum iam direxistis, licet sit bonus ad opus, tamen quod optauimus non adeo utilis habet. Quapropter dignitatem petimus uestram ut omni industria optimum deinceps inuenire studeatis, ut ad opus, quod elegi, sit aptius, et nobis quandoque ad equitandum utilitatem possit prestare. Per regulum  itaque scedule huius quicquid de ac causa uestra inuenerit uoluntas remandare curate. uestris,  sacratissime, denique committo precibus, quas pro uobis, licet peccatis obstantibus inutiles, ad mundi regnatorem me fundere absque difficultate scitote. ualeat sanctissima uestra religio per innumeros annos.



XLuI.



[Sine rubrica.]

Reuerentissimo ac uere beatissimo patri, quem gratia sedulo caritatis amplector, illi insigni abbatum abbati, ille licet inmeritus episcopus presentia futuraque perenniter gaudia optat. Quia literis significare studuistis totis uos ardere precordiis ut uincolo caritatis nostre uestre adnecteretur dilectioni, maxima interius exteriusque leticia exilaratus utique sum, et ut sator rerum id fieri permittat totis exopto gemitibus. Eulogie namque, quas destinare  uestra decreuit sanctitas, magne atque adeo gratissime fuerunt, que etiam si modice forent, a nobis pro magnis, quia a uobis directe, utique susciperentur. Sed quod deinceps pre pare uos plurima uellem, si familiaritate perfrui nobis licet, et nostra scedula personuit, uestra me adeo concussit, quis ego sum qui talibus tantisque patribus paruitatis me denegare familiaritatem, cum pocius uestre caritatis indigeam solacium, quorum precibus me subleuari denique non ambigo. De beneficio namque per nuncium nuper missum nos promisisse asseritis: profecto nichil mandauimus, sed puer iuuenili adhuc sensu depressus talia non iussus promisit, que ex nostro non suscepit imperio. Precibus sanctissimis  uestris me inmanitate sceleris languidum committere fidens de uestra caritate presumo; meas namque pro uobis licet uiles ad Dominum fundere procul dubio cernuo abhinc poplite non cessabo. Munuscula uestre licet modica dirigimus dignitati, que uestra sublimitatis pro magno suscipere non recuset; nisi enim uobis iniunctum partibus gratia instauret iter, maiora utique destinarentur. Mittimus namque banriles quatuor olei, ad calciamenta conficienda hyrcinas pelles sex, libras argenti tres. Faciat uos rerum sator rectis presentem transigere gressibus uitam et futuram cum sanctis eternaliter perfrui. Bene in Christo ualete.



XLuII.



[Sine rubrica.]

uir ille exiguus, illo Strabi  suo salutem. Frater ille remeans a uobis, auctore Deo, ad nos usque inlesus peruenit, et munera, que misistis, ualde nobis grata adtulit. Sed inpetrato ex parte pro quo uenerat negocio, et non potui illum amplius tenere, quia festinabat ante hiemem proprium intrare solum et ea que deferet uobis monstrare. Sed quia non potui uobis que uolueram et que uestris dignum dextram presentanda conspectibus mittere, cum citius manibus nostris ea Dominus commodauerit, uestri ut potero per illum memorabor. Cetterum nolens memoratum fratrem uacuum ad uos reuerti, missi per illum uobis tapete unum obtemum, cuius  sessione pociora uos melius delectet expectare. Et salutate omnes fratres nostros, monachos uidelicet cenobii uestri, et ut mei in illorum sacris orationibus et sacrificiorum oblationibus memores esse dignentur precibus quibus ualetis admonete. Licet enim aliqui propinquorum meorum inter eos conuersati illis deuotissimi exstiterint, non minus procul dubio in eorum utilitatibus, auctore Deo, uita comite, profecturus, si uoluerint, pro uiribus spondemus esse; teraque his licet litteris non mandamus, fratri nostri uobis dicenda more posuimus. uale, amicorum meorum dulcissime, et omnes qui tecum sunt plurimum in Domino; et cum locum citius inueneris, cristallum pietas maioris quam modo  miseras et cornua bicina mittere nobis, ut et nos tibi, si uolueris, que nostra regio abundat indesinenter mittam.



XLuIII.



[Sine rubrica.]

Ille, suo illo eternam. Posco fraternum pectus uestrum uti nostri nostrorumque in presenti quadragesima uestris oracionibus coniungendo instantius memoriam faciatis, uel uti et nos pro uobis et pro omnibus uestris agere cupimus cum omnibus nostris. Et quia nos tenus uenire distulistis, remandate quando iterum mansio bis iam uobis parata tercio paranda sit; equanimemque uirum queris, qui una die id precipis, quod die altero interdicis: namque si tam rabula apes, ut tu is  , fuissem, aculeum  quandoque uel auolando senssises. Ceterum obnixe deposcimus ut, si ulla facultas sit, pro semine poryi nos adiuuetis, quia in tota Francia nec ad conparandum aliquid huiusmodi aud inuenimus. Ad ultimum . . . Straboni . . . gratias refero pro munusculo suo, quo solent stolidi in domo uagari. Optime uale in eucaria Dei.



XLIX.



[Sine rubrica.]

Karissimo preceptori domno illo abbati, ille abbas cum fratribus eternam in Christo salutem. Gracias  denique referi ideo paternitati uestre, quod non solum diuino uerum et corporali solamine nos sedulo subleuatis, et pro asumendo amminuculo indeficiendo permaneatis, sicuti nuperrime fecistis, illum medicum nobis transmisistis, qui tanto studio et affectu infirmitatibus nostris conpassus est, ut obtime sent remus quod a uestra beniuolentia nobis destinatus est. Quapropter, ut sciatis qualem apud nos optinuit gratiam, petimus ut nostra ex parte primo fratribus dein et ipsi inmensas gratias referetis pro communi labore et salute. Ceterum, mi domine pater, si uestre mentis sit aliqua uicinitate ire ad uidendum domnum conseniorem nostrum, ne transmeatis nos, quia tam ego quam omnes fratres nostri ualde cupimus uti,  uel ad unum momentum, conloquio uestro. Et ne phobi aduentum impediat; Bahchus apud nos hoc anno obiit cum Cerere; tantum facilis palma restat; uel ad hoc uenite, ut discatis qualiter eam obtime domitare ualeatis. Sancta et inconcussa caritas conseruet uos nostri memorando semper, amen.



L.



[Sine rubrica.]

Sacro uiro studiis sacratissimis intento illo reuerentissimo abbati, ille infimus ministrorum Christi famulis interminabilem in Domino opto beatitudinem. Multimodas graciarum laudes uestre refero sanctitati pro munere quod misistis. Magnum etenim quoddam uestra benigna caritas de uilitate mee persone sentire uoluit, cui in regna altera munus  deferri iussit. Littere siquidem prudencie uestre in illo kalende per horam nonam dici ad me peruenerunt, et senior meus in illis kalendis in istis partibus iter arripiebat. De uasis uero, que petistis, mox sollicitus fui cuius generis esse deberent, ferrea, testia an lapidea; interrogaui namque cuidam artifici nostro que essent et ubi inuenire potuissent; qui dixit ea ex petra nigra fieri uenis subrubeis intermixtis, que uulgo apud nos lapidee uocantur, et ad Sanctum Mauricium inueniuntur; est enim illuc ab eo loco ubi tunc eramus iter trium dierum, et idcirco nullatenus ea adquirere potui. Si uero significaueritis que uel quod esse debeant, cum spacium habuero, iussionem uestram iuxta uirium possibilitatem in his atque aliis rebus libentissimo  implebo. Opto uos in Domino diu feliciter ualere, sanctissime pater.



LI.



[Sine rubrica.]

Ille superne largitatis munere humilis antistes, illi fratri karissimo multimodeque cultu sophie simul et decore sanctitatis abbati comptissimo presentis ac futuram copiam felicitatis in Domino. Multifariis igitur pro uestre conspicue deuocionis beneficiis plurimas nos sepius referre gratias oportet. uerumtamen uestre copiosissime commodum  putauimus intimare beniuolentie, quod fratrem uestrum nimis flagrantem desiderio nobiscum retinere nequiuimus: uestra plurimum frui desiderabat presentia. Quocirca uestram subpliciter gratissimam poscimus fraternitatem, ut ab amore Dei eiusque confessoris Ambrosii uestra summa cum gratia ad nos eum quam tocius remittere dignemini, quatenus quod deest operi bene cepto perficiatur ab ipso. Nos igitur semper et ubique sumus uestre dumtaxat amantissime caritati congrue nempe uicissitudinem reddere, si quid uestre benignitati largissime placuerit nobis iniungere. ualete nostri semper memor in oracione, o dignissime frater.



LII.



[Sine rubrica.]

 uiro egregio atque prudenti illi reuerentissimo, ille in Domino salutem. Obsecro caritatem uestram ut illum puerum nepotem illi episcopi ad studium discendi acrius incitetis. Poterat namque illum alibi ad erudiendum ubicumque uellet dirigere, sed meo maximo ortatu uestris eum disciplinis tradidit inbuendum. Quapropter peto ut deinceps adhibito studio nostram etiam sibi apud uos sentiat prodesse peticionem; et ubicumque peragitis, uobiscum eum ire permittite; mercedem uero uestri laboris, quanta esse in presenti potest, ego rependam. Noueritis etiam quia ille hominem ipsius pueri apud illum episcopum excusatum habeo; ideoque peto ut ipsum, cui molestus extitit in uestram uenire faciatis  presentiam, [ad] concordiam eos reducite, uerumtamen reatus sui penitenciam gerat, iuxta quod uobis uisum fuerit.



LIII.



[Sine rubrica.]

Petrus  diuino fretus auxilio humilis ille, illi dilecto fratri multimodam in Domino opto salutem. Cum uestra denique, karissime, sospitate tam missi presentiam quam uestri dulcissimi intimamur apices, immensa per omnia iocundantes sumus repleti leticia, insuper quod et uestrum studium ac pium erga puerulum, quem in Domino accepistis, sincero sentiamus diligi affectu. Ea igitur karissimeque a nobis indaganda uestra requirit industria quid in filosofica doctrina prius quidue sequens ad eundem  inpuendum indolem manifeste ponerem indiciis. Immo dubium non est uos per omnia, ut sapiens architectus, fundamenta prius ponere, hac deinde fabricam in altum ex diuersis lapidibus attolli. Cum ea qui incrementum dat mensura hedificio credimus operari. uestri igitur arbitrii omnia ordinanda sanctimus, quid prius de diuinis libris uel postmodum de gentilium fabulis didicenda sint. Ut pio magistro mellifluo patri petimus ut cura incumbat non modica in tantum ut puerulus ipse nostrique amoris unicus in bonis documentis sumat incrementum,  qualiter Deum agnosci ac timere ualeat et eius adsequi mandata concupiscat, et ut omnis uestra laudabilis docma in eundem in euum floreat et omnibus manifesta per eum ubique fiat, necnon etiam de geminato talento premium ab eo, qui dedit, recipiatis, et a nobis dignum per omnia obsequium capiatis. Parua igitur munera karissime uestre direximus almitati. Rogamus denique ut ea, que missa sunt, caritate sumantur. uere quidem plura mitti decreuimus, sed ne itinera ablata fuissent timuimus. Cum itaque nos, ut iussum est, citius obsequium pii augusti properamus, uestram presentiam requiri non omittimus, et ea, que desunt, subpleri in omnibus, ut dignum est, satagemus. De fratre uidelicet illo, de quo mandastis ut alienus de loco isto fieret,  usque dum nos hic ueniamus, rogamus ut pene uos maneat; cum, Deo auxiliante, uenti fuerimus, et istum auferimus et exceptorem nobiscum deducimus. In omnibus, ut per uos fidimus, agitis: uale, uir Dei, uale et memento mei.



LIu.



[Sine rubrica.]

Carissimo abbati illi [et] omnibus suis, sincellites ille mansuram in Saluatore salutem. Non uos latere suspicor quod manente domno imperatore illo nouissime apud illam uillam non longe a uobis consistente, prouocante uestre religionis fama, uestrum mihi libuit adire cenobium illucque perueni. Et uisa benignissima uestra sanctitate, placuit ut me, quamuis sceleribus squalidum, uestri uestrorumque  conmendare [m] oracionibus, quod et uos et uestri, sicut caritatis pleni, benignissimo suscepistis affectu. Pro qua munera, quia uobis condignam remuneracionem reddidere nequeo, maximas tamen deuotasque grates, quantum quiuero, referre non differam; et nunc uobis lego triginta solidos argenti, flagitoque pronus et sumissus posco et aclinis postulo ut in uestra solertissima permaneat oracione illa eius memoria nostri, et ego, quamtum potero, incontaminatam uobiscum obseruabo amicitia. Et ni leudes nostri et equi fierent fessi ob nimitatem itineris, quod nos hoc anno Romam eundo Romaque redeundo peregimus, nullo modo omittere uobiscum colloqui pacemque cum meis patribus, qui sub uestra paternitate degunt, mutuam habere. De quorum  salubritate et salubri prosperitate et de uestra queso rescribas, ni graue fuerint calamum tinguere tinctumque in uitulino campo ouinoque trahere. . . .

Premia perpetui sumpturi maxima regni,
   Est qui uita suis, Dominum colite.
Me precor et uestris precibus; mandate Tonanti
   uobiscum ut partem regna poli capiam.
Kere kyri agapite.



Lu.



INDICULUM AD ABBATEM  .

Ille exiguus leuita, illo salutem. Cum amicos  caritate uisitamus, debitum mansure mercedis implemus; cum autem de [e] orum sospitate perquiremus, per missionum nostrarum effectus curamus; cum illorum bona uidere et audire desideramus, participes maxime caritatis incunctanter efficitur, si autem, quod absit, sinistre oppinionis de amicorum societate fama percrebuerit, secundum apostolum: Quis infirmatur, et ego non infirmor, qui scandalizatur, et ego non uror. Qua pro causa hoc totum scribere commodum duximus, quatenus, quantum ad dominorum uel amicorum uestrorum causam exspectant, in futuro maximam adibeatis cautelam, ne forte, quod Deus non paciatur, electio domni imperatoris in uestra causa frustretur. Misimus etiam uasallum nostrum illum amicabilem,  caritatemque precamur ut benigne suscipiatis et erga illum, ubicumque indiguerit, agatis, et locum, ubi nostri caballi esse infra uestram potestatem uel quicquid habere debeant, demonstretis, quatenus in uia nos de his certum reddere ualeat et efficere apud mansionarios domni imperatoris, qui in uilla, quem Domo uocant, propter iniunctum nobis officium mansionem congruam presenti nostri homini tribuat, qualiter, cum ad nos uenerit, non nos pro hoc sollicitum reddat. Cum enim hec omnia uestra caritas impleuerit, remittito, queso, nobis presentem nostrum missum, intimantes quicquid exinde uestra bonitas fecerit. De nouis causis nichil ad presens mandare possimus, nisi quia Ella extra palacium et mihi de eius seruicio usquequaque iniunctum  est, et ille dudum uester come recepit suam alode; uidetur mihi eius recuperacione intans adhuc, tamen est comendatus attoniti comiti, et quoniam rex missos suos patri suo illo kalendarum marciarum direxit, tria capitula rogans: primo ut liceret ei hominis, quos hinc adduxit, secum abere et ipsis infra nostrum regnum suis proprietatibus, quousque simul cum fratre ueniens eos domni imperatoris obtutibus presentaret; secundo ut terminos sibi a domno imperatore concessos nec idem imperator uel etiam exercitus eius insidiando inuaderet, usque ad memoratum fratris et sui ad patrem aduentum; tertio absolueret illum, quatenus liceret ei instanti quadragesima pro communi salute decertaretur: unde responsum. Nos autem, si eorum relatum conperimus,  uestre caritati significare curauimus, ut et uos pro communi caritate et debita fide Domini misericordiam indefesse implorari faciatis, quatenus Dominus rerum, si fieri ullo modo potest, concordiam et ecclesie sue unitatem misericorditer largire dignetur. Deus te custodiat semper, ammantissime frater et pater, in omnibus memoremus.



LuI.



[AD] ABBATEM.

Patri et domino abbati illi carissimo ille humilis  non adhuc monachus eterne felicitatis implorat salutem. Quod actenus paternitati uestre minime scripsi et quid circa me ageretur euidentius non significaui, difficultates et non uoluntates causa exstitit; si enim oportunitas sineret, obtarem creberrime uobis conloqui et hoc posse daretur difficultatem longi itineris perpeti. Siquidem ualde doleo quod cum monacho uestro, quem ad illum episcopum misistis, nec loqui neque ab illo sciscitari desiderabilem sospitatis uestre prosperitatem ualui. Scitis enim quia post obitum bone beateque memorie domni et patris nostri uenerabilis illius abbatis minime ad uos, quemadmodum uolui, mittere potui, ut eius memoriam in uestris sacris oracionibus iure ac pie recordare dignaremini: unde modo, licet  sero, uestre benignitati tres argenti libras mitto, ut his susceptis refectionem, prout potestis, fratribus preparetis, et quod defuerit ex nostro, uos, ut subpliciter peto, adimpleatis ex uestro. Ut uere ipse confisus est et nos obtime confidimus, memoriam sui crebro habere dignentur fratres uice sua et nostra exortari deprecarique dignemini. Ille etiam nobilis uasallus illius, qui ei ceteris amabilior extitit, uos ualde salutat et precatur ipse una mecum , ut nichilominus sui dignemini habere memoriam. Ego equidem ille paratus sum uobis in his, que apud nos melius inueniuntur, uenerabiliter atque amicabiliter obediens obsequi, ita tamen ut abbas prepotens pauperis non obliuiscatur:  uos namque ea que in diuinis cultis apta sunt, penes uos et in regionem uestram habetis, ex quibus nobis solacium prebere potestis, ut sacris lineis induti, quando, licet indigni, ad sacrosanctum altare accedimus, memoriam uestri habentes, sicut et uos nostri, propensius oracioni incumbamus, pro salubritate uestra Domini misericordiam exorantes. Est etiam aliud ualde precipuum, quod [si] nostre paruitati, sicut promittere dignati estis, impendere studueritis, maximam et eternam uobis apud Deum proinde adquiretis mercedem, scilicet ut libros domni illius, quos in Eptaticum et in Machabeorum gesta conposuit, nobis transcriptos mittatis; et si quilibet penes nos fuerint, quibus indi[g]eatis, nos  uobis similiter transscriptos, si tamen ita uultis, deuotissime mittemus. Deus omnipotens uos incolumem pro nobis orantem et pro uobis feliciter conseruare dignetur.



LuII.



INDICULUM AD ABBATEM.

Reuerendissimo domino patrique egregio illi, cunctorum seruorum Dei ultimus uesterque iam olim alumnus ille indignus in roseo Christi sanguine preopto salutem. Reminisci conlibeat almitati uestre iamdudum peticionis mee, quam non solum ore, sed ex corde, sed ipso corpore prostrato, plenissime  uobis ostendi. Nam quod tunc presentialiter egi, nunc iterum, absens corpore, sed presens spiritu, eadem subpliciter per uitarium meum illum omnimodis repeto, quatenus mihi annuere dignemini, si hec uoluntas mea penes uos impleri queat, nec ne. Sed scitote quia plerisque in locis ab ipsis etiam archimandritis oppida sua sursum  , ut seculo derelicto saltim nudus sub monachico conuersacione degerem apud illos. At ego horum nulli actenus adsensum prebui, neque facturus sum, Domino mihi sospitatem concedente, quoad usque responsione uestra recrear, uel, quod absit, deiiciar. Sitio enim ualde auditui a uobis ueniente, quoniam, ut scriptum est, uulneratus caritate uestra ego sum et ideo amore langueto  . Maria prius peccatrix humiliter  ad pedes Ihesu accessit, lacrimis rigauit, capillis tersit osculata uestigia eius; propter quod meruit audire Domino dicente: Dimissa sunt ei peccata multa, quoniam dilexit multum  . Ideo in hac parte exemplo uti mihi necesse est pocius quam illius Pharisei, qui arroganter ipsum fontem misericordie Dominum reprehendit dicens: Hic, si esset propheta, sciret utique que et qualis est mulier, que tangit eum, quia peccatrix est  . Nam uos, qui huic mundo exuti et digni estis effecti ut nardo spicato capud perungueatis Domini, oportunum uobis cogitandum est ut illud dictum Domini conseruetur a uobis: Estote ergo misericordes, sicut et pater uester misericors est  , qui solem suum oriri facit super bonos et malos et pluit super iustos et iniustos  .  At uos, qui instar astrorum Dei rutilans inlu[mi]nantes terram, sicut ait Dominus: uos estis lux mundi  , considerate quia non solum in montibus et campis, siluis et pratis amenibus, sed in palustribus et cloacis radiant locis. Apostolus quoque in inferioribus condescendens Christi membris pariter conpaciens dicit: In domo diuitis non solum aurea et argentea, sed et lignea et fictilia sunt uasa, et aliud quidem uas in honore, aliud in contumeliam  . Ipse quoque alias inseri nos ortatur in bonam oliuam  ; nam quia oleaster inutilis sum, idcirco inseri cupio in bonam oliuam. Omissis iam omnibus arboribus frugistris, adeo uos et adloquar de ulmo et salice, quia cum ipse fructum non ferant, portant tamen fructum simul cum uite. Sed quia  queritati estis multitudinem inopia sustentari non posse, confido in Deum, quia ipse uos instigante receptus fuero a uobis. Non ero uobis inplacabilis neque nimium oneri. Non enim paupertatem uel  calamitatem perorresco mundi, sed fugere conabo, ab eo, ac Deum ueraciter quero, sicut ait Dominus Christus: Petite et accipietis, querite et inuenietis, pulsate et aperietur uobis; omnis enim qui petit accipit, et qui querit inuenit, et pulsanti aperietur  , et non dabit illi eo quod amicus eius sit, propter inprobitatem tamen eius surget et dabit ei quicquid necessarium habuerit  . Magnopere cupio in hac parte imitari prophetam dicentem: A finibus terre ad te clamaui, Domine, dum anxiaretur cor meum  . Almitatem uestram mundo et mihi minimo succurrentem diuina pietatis calce tenus custodire dignetur.



LuIII.



INDICULUM AD AMICUM FIDELEM.


Domno reuerentissimo atque carissimo seu ab omnibus ortodoxis amplectando, multiplici scientie uariarumque uirtutum gracia insigniter decorato, illo, qui in omnibus profunda solercia hac summa uigilantia necessaria que animabus et utilia sapienter discernis, ego ille exiguus aduena proprio presuli sincerissimam in Domino Deo eterno salutem. Age iam, o meus carissime frater, ego te sapientie dapibus impleari cupio, ut te palmitem uitis electe celestis expurget colonus, cum diuinis fontis imbribus fueris inroratus; nosque una adque eadem paradisi amenitas recipere exopt[am]us, ut in regni celestis libertate gaudere cum sanctis in eterna beatitudine,  ubi nulla est uere bea[ti]tudinis formidanda corruptio, per caritatem solam Christi Ihesu ad ista uenire ualeamus. Ante omnia debemus ad istam caritatem contendere, ut post seculum regnare cum Christo possemus sine fine in eterna beatitudine. Propter quod obsecro ut huius epistole uerba firmiter et indubitanter teneas, quia leuis et infidelis similis est fluctibus maris et arundine omni uento agitato  . Pro hoc suadeo tibi, si uis terrarum spatio diuisi simus adque sequestramur in uallo  et celi inequali climate dirimemus, pari tamen tribulacionum depremimur face. Propter quod diligentissime deprecor uos uti nos orationum mutua uicissitudine iugiter muniamur, nos reminiscentes sermonis Domini, que dixit sicut senserit: Et uobis  dico, uel tres super terram de omni re quecumque petierint, fiat illis a patre  , et reliqua. Optata ualere in Christo, cuius iste celestem sophiam satis amplector: ego ille epigraphus curaui tibi carrexere  de agia crafa adque de inclitis uiris catholicis adque de religionis. Salutamus te obnixe et per portatorem aliqua exemiola tibi mandauimus.



LIX.



INDICULUM ABBATISSA AD ABBATEM.

Domno Dei famulo et a nobis cum maxima ueneratione plurimum diligendo domno illo abbati, exigua omnium famularum Christi et uestra in omnibus bene cupiens uel omnes in Christo sorores seruientes uestras plurimum in Domino almitatem uestram amabiliter et dulciter salutare presumimus usque ad gaudium sempiternum. Cognuscatis, carissimi, quod in istis sanctis diebus omnis congregatio psalterium per omnes dies canens pro uita et stabilitate uestra, ut Dominus eam conseruare  dignetur annis multis, et consolacionem uestram. Et nos pro grande fiducia ad uestros diregimus; deprecamur uobis sub[p]liciter ut iubeatis nobis consolare quantitate de hoc, ut aliquid de te h[abe]am ad sancto illo, quia exinde grande necessitatem habebimus. Amabiliter, dulcissime domno et pater, annis multis de uestra gaudere mereamur prosperitate et felicitate.



LX.



INDICULUM AD ABBATEM uEL EPISCOPUM.

Religionis culmine conspicue titulo decorato domno abbati uel episcopo illo, ego ille famulus uester in omnibus proprius seruus uel omnes in Christo seruientes uestri plurimi in Domino almitatem uestram  salutare presuminus usque ad gaudium sempiternum. Cognuscatis, piissime pater, quale necessitate: propter hoc uobis deprecamur subpliciter ut iubeatis consolari de hac necessitate, quia nobis necessarium est. Benignissimi domini, agite taliter, ut uobis permaneat mercis et oratio sempiterna.



LXI.



ITEM ALIUM INDICULUM.

Religionis culmine conspicue titulo decorato illi abba, ego ultima uerculana  uestra plurimum uobis in Domino amabiliter et dulciter salutare presumo usque ad gaudium sempiternum, et deprecor subpliciter ut iubeatis me infirma in uestris sacris orationibus memorare, quia ego, quamuis  debida et fragilis, pro uobis in oratione adsisto. Cognoscatis, piissimi domini, in quam grande paupertate et penuria remansi pro obitum seniores meos, qui me in hunc monasterio uenire fecerit. Proinde ergo suggestiuncula paruitatis mee ad clemenciam uestram destinare presumo; deprecor uobis subpliciter ut mihi consolare dignetis, unde luminaria faciam pro animas eorum, qui me in isto monasterio reciperunt, uel quicquid Dominus inspirare iubeat, quia mihi omnia necessaria sunt. Ego iuxta Deo et sancto illo toto adiutorio et consolacionem per uos spero, dulcissime domne et pater.



LXII.



[Sine rubrica.]

Memorabili atque excellentissimo uiro mitissimo placida bonitate necnon honestate et morum dignitate cum omni mansuetudine repleto et Christi famulatu insaciabili illi, ille inequali comparacione bonitatum uestrarum iuuenili etate florens, tamen fidelis et bene deuotus uester perpetualiter existit, salutem optabilem et perseuerantem mandat in Domino. Epistola reuerentie dignitatisue uestre usque ad uilitatem persone mee peruenit, quam tota nisu perlegens, in imo cordis recludi uolens, eam sepius iterando in tenuem locum memorie mee recondere, quia dulcedinem mellis in fauces meas portauit, magistrali compositione suffulta et  maxima piissima ammonicione mentem paruitatis confortauit et exemplo senili iuuentutem meam edificauit. Quapropter cognoscat sagacissima prudentia uestra me non parua angustia coortari, quia in quibus uerbis eidem dulcedini occurram non inuenio et ut sponsionem conuenientem sibi congruo sermone perfungat, ita dumtaxat ut opacam benignitatem uestram humillima laude amplectar et plenitudini opusculi mei honestissime et oportune metam inponam, ut fauore paternitatis uestre commoda et inreprehensibilis donetur. De cetero cognouit almitas uestre me in presentia uilissimis uestibus indueri et nil pargamenis uti, nisi mihi excellentia uestra consueta ope subueniat atque a parte largissima manu his, in quibus inops et pauper uideor, frequentari  congruo tempore et frui congratuler. Et, ut ita dicam, Domnus uero noster iuuentutem meam despicit et illam castigare contempnit, necnon mores abhominabitur et me ceu quotdam inmundicie respuit, et adiutorem se mihi labenti porrigere differt; sed iam summos gradus dignitatis in me uult habere, hac stultos sensus diucius proiicit, querit a me quod non habeo et quod desiderat adhuc non subsistit. Antequam mihi Deus annuerit et aliorum exemplariis instructus uir perfectus et placabilis efficiar, idcirco obnixe peto ut citissime huc ueniatis et serenissimus uester uultus appareat, qui iam terribilis et odibilis mihi uidebatur, moderno quippe, destructa lege ueteri, oblitis omnibus; carus et serenus  iudicat. Et hoc pro certo scitote quod in uobis maxime confidens et de his omnibus iudicem elegi, et uestro eru[di]tissimo iudicio me confirmari apud Dominum studete.


Altithronus, qui regnat in ante polorum
Det uobis requiem uitam donetque perennem.
Ast faciat magnum uos scandere limen Olimphi,
Liuido mortiferaque procul tunc tartara pellat.
Grandis enim uobis mercesque futura manebit,
In oleis quoniam magnam meruistis in aruis.
Semper enim rectum exercente uocaberis insons.
Omnipotens Deus, indigno concedito seruo,
Dona mihi quod posco, quidem qui es conditor orbis
Augi salutiferamque supradicto sanitatem,
Nec illum tangit, Christo duce, morbus iniquus;
 Dumque caduca manet uita, dum flatus anelet,
Eternam concede domum, qui regnas ubique



LXIII.

I'ai réuni sous ce numéro et les suiuants un certain nombre de formules incomplètes; et dans lesquelles on trouue seulement des modèles de phrases initiales ou finales.



NDICULUM AD REGEM.

Domino excellentissimo atque prexcellentissimo uiro inlustro illo regi generis Franchorum, cui Dominus curam regiminis dilatauit, ego seruus uester et omnium fidelium uestrorum subiectus peto clementiam uestram, quasi ad pedes uestros iaceam. Quando istas literolas ad uos uenerint, quicquid de  necessitate uobis innotuerint, benigno animo eas dignetis audire et secundum uestram misericordiam nobis renunciare. Deus omnipotens rex omnium regum faciat regnum uestrum esse incomutatum et omnium fidelium uestrorum in salute sue prosperitatis disponat stabilitatem regni uestri eam fiat.



LXIu.



INDICULUM AD REGEM.

Domina gloriosissime adque precellentissime filie illa regina, ille seruus seruorum Dei. Postquam excellentie uestre sollicitudo regia est ubi gubernatione laudabilis ad a[ug]mentum glorie sue uigilancione se debet et prouidam exibere, ut quos consilio regit exterius perire interius non permittat, ut post  huius quod geritis temporalis regni fastigia ad eterna, Deo auctore, gaudia possitis, regine, pertingere sempiterna . . .



LXu.



INDICULUM AD ABBATEM.

Domino uenerabili atque honorabili illi abbati, ille donum Dei uocatus sic eternam in Domino salutem. Nostra humilitas sanctitatem tuam deprecat ut illam rem, qui apellabatur illa, per isto presente legatum nostro nobis transmittere non dedicnemini, uidelicet ad rem faciendam; et cumque perexpletum fuerit, statim ad uos saluum remeare curremus.  ualete in Domino semper.



LXuI.



[Sine rubrica.]

Amabile adque pre ceteris patribus spiritalibus a nobis dilectus ille abba, ille seruus seruorum ultimus et uester fidelis in omnibus in Domino. Idcirco, domne adque uir beatissimus pater ille, ille quamuis ego indignus peccator monachus proprius fedelis et mi[ni]ster salutem in Domino dirigimus. De cetero rogamus . . . . . . . . . . .



LXuII



ITEM ALIUM.

Domine mihi et Christo meritisque uenerando illo, ego ille, ac si indignus peccator et exiguus omnium  uestrorum salutem tibi amabilem presumsi mittere in Domino. Precor summam trinitatem inseparabilem ut te conseruet ubique. De cetero rogamus . . . . . uale in Domino, uir uirtutum, decus amicorum tuorum, ubique ouans, edocatus in Ihesu redemptore omnium.



LXuIII.



[Sine rubrica.]

Dilecto mihi fratri nostro illo preposito sancte con[gre]gationis illi monasterii, ego ultimus clientulus et seruus uester salutem uobis amabilem presumi mittere in Domino nostro Ihesu Christo, et preco quod caritas et amicitia uel iussio sit uestra super me, sicut inchoasti et semper egisti, ut ita in antea tua bona dilectio et caritas permaneat; et in quantum  est sensus aut intellectus, Deo adiuuante, nobiscum corde et sensu in semper ero tecum communis in tua uoluntate. Iterum atque iterum salutamus uos usque ad gaudium.



LXIX.



INDICULUM DE FRATRE AD FRATREM.

Dilecto adque ualde amabili illo in Christo fratri, ille exiguus eternam in Domino salutem. De cetero rogamus diligentiam uestram ut, quando hec epistula ad presentiam caritatis uestre peruenerit, ut illam causam nobis transmittere non dedignemini. uale sospis adque incolomis per multa curricula  annorum

 A fin de mieux faire connaître le manuscrit et de permettre au lecteur d'en rétablir l'ordonnance, ie présente ici un tableau où l'on trouuera le numéro d'ordre et la rubrique de chaque formule, le lieu où sont imprimées celles qui étaient déià connues, et le rang que les inédites occupent dans mon édition.
[Table: 6Kb] [Table: 3Kb]
uolume back matter






ORDO RERUM QUAE IN HOC TOMO CONTINENTUR.


 B. URBANUS II PAPA.

    uITA B. URBANI II. 9
    Monitum. ibid.
    uita. ibid.
    I.---Urbani nomen, patria et parentes. ibid.
    II.---Urbanus Remis educatus sub S. Runone. 12
    III.---Urbanus an Remensis canonicus et archidiaconus. Eius amor in Ecclesiam Remensem. 15
    Iu.-u.---Urbanus cogitat de secessu e seculo. Fit monachus Cluniaci. Romam a Gregorio uII accersitur. Qua occasione. 17
    uI.---An Caue moratus sit Urbanus. 20
    uII.---Urbanus fit episcopus Ostiensis. ibid.
    uIII.---Fit pape consiliarius. 21
    IX.---De Wiberto antipapa. 22
    X.---Urbanus scribit Simonis epitaphium. ibid.
    XI.---Wiberto in uaticana basilica intronizato, concilium indicitur. Odo ab Henrico capitur. ibid.
    XII.---De pace agitur; Odo liberatur. 23
    XIII.---Henricus a Guiberto coronatur; excommunicatur. 24
     XIu.---Odo legatus in Germania. Gebehardum episcopum Constantiensem ordinat. ibid.
    Xu.---Odo colloquio in Saxonia interest. 25
    XuI.---Conuocat concilium Quindeliburgense. ibid.
    XuII.---Gregorius uII moritur. 26
    XuIII.---Odo Cluniaco transit. Nantue corpus S. Maximi eleuat.---S. Hugonis miraculum. 27
    XIX.---Desiderius pontificatum recusat. Odo nominatur, sed absque effectu. 28
    XX.---Odo uictorem III consecrat. 29
    XXI.---Odonis defensio contra Hugonem Lugdunensem. ibid.
    XXII.---uictoris III mors. A quo uicarius et successor designatur Odo. 30
    XXIII.---Urbani III electio. Litteras ea de re scribit, ex quibus aliquot supersunt. 31
    XXIu.---Urbanum omnes amant. 32
    XXu.---Particularis eius electionis descriptio ex chronico Casinensi. 33
    XXuI.---Pontifex Casini miraculo sanatur. Inde assumit Ioannem diaconum. 34
     XXuII.---Bantinum monasterium dedicat et priuilegio donat; quod uiolatum denuo firmatur. 35
    XXuIII.---De falso instrumento dedicationis Caue. 36
    XXIX.---Urbani iter in Siciliam. 37
    XXX.---Anselmo archiepiscopo Mediolanensi mittit pallium, etc. 38
    XXXI.---Ecclesia Cremone dotatur. 39
    XXXII.---De rebus Hispanicis. Turbe in Ecclesia Iriensi. Concilii Fussellensis tempus.---Primatus Ecclesie Toletane restitutus. ibid.
    XXXIII.---Artaldus Helenensis ab Urbano consecratur. 42
    XXXIu.---Priuilegium Cluniacense. 43
    XXXu.---Magalone episcopi speciali iure pontifici Romano subiecti. 44
    XXXuI.---Guidonem epistol. uiennensibus commendat. ibid.
    XXXuII.---Benedicto episcopo Nannetensi priuilegia concedit. ibid.
    XXXuIII.---Rome hiemem transigit in magnis angustiis. 45
    XXXIX.---Rerum in Germania et Henrici status.---B. Stanislai translatio. ibid.
    XL.---Epistola decretalis ad Pibonem. 47
    XL .---Urbanus Rome moratur. ibid.
    XLI.---Priuilegium S. uictoris Massiliensis. 48
    XLII.---De rebus Germanicis. ibid.
    XLIII.---Schismaticorum furor; mors Bonizonis episcopi. 50
    XLIu.---Mathildis Welphoni nubit. 51
    XLu.---Gebehardi episcopi zelus. ibid.
    XLuI.---Fiscamni exemptio firmatur. 52
    XLuII.---Monachos Becci apud Pontisaram urbem tuetur. 52
    XLuIII.---Priuilegium S. Pontii Tomeriarum. 53
    XLIX.---Urbanus scribit de restauranda Tarraconensi urbe. ibid.
    L.---Ioannes diaconus fit cancellarius ibid.
    LI.---Rainaldi archiepiscopi Remensis iter Romam. 54
    LII.---Pax cum Grecis inita. ibid.
    LIII.---De pace agitur inter Roberti Guiscardi filios ab Urbani legato composita. 55
    LIu.---Concilium Melphitanum. Eius canones. Alia statuta.---In hac synodo Rogerius fit sancte sedis ligius, et mitra Petro abbati datur. 56
    Lu.---Urbanus Bari transfert ossa S. Nicolai et Eliam episcopum consecrat. 59
    LuI.---An tunc concilium Troie habitum sit. 60
    LuII.---Urbanus ecclesiam Brundusii consecrat. 61
    LuIII.---Rhegium inuisit. ibid.
    LIX.---Episcopum Melite ordinat Urbanus. ibid.
    LX.---S. Bruno Urbanum comitatur. 62
    LXI.---Donatio facta Casinensi monasterio. ibid.
    LXII.---An Urbanus Farfe abbatis electioni interfuerit. ibid.
    LXIII.---Concilium Santonense. 63
    LXIu.---Priuilegium pro Ecclesia Remensi et pro monasterio Balme. ibid.
    LXu.---Dalmatii archiepiscopi Narbonensis iter Romam. ibid.
    LXuI.---uaria negotia Raynerio legato commendat Urbanus. 64
    LXuII.---Tarraconensem prouinciam Narbonensi archiepiscopo commendat. 65
    LXuIII.---Priuilegium monasterii S. Ioannis de Pinna. 66
    LXIX.---Urbani decretum de libertate nuptiarum. 67
    LXX.---Epistola pro monasterio Padolironensi. ibid.
    LXXI.---Thiemo Salisburgensis archiepiscopus ordinatur. ibid.
    LXXII.---Priuilegia uaria. ibid.
    LXXIII.---Decretum Rustico abbati uallumbrose, etc., inscriptum. An aliud pro limitibus diecesis Baione. 69
    LXXIu.---Priuilegium Maioris-Monasterii. ibid.
    LXXu.---Concilium Tolose. 70
    LXXuI. Tarraconensis urbs Romano pontifici data. 71
    LXXuII.---Urbanus Bantinum monasterium protegit. ibid.
    LXXuIII.---De filio Iordani principis Capuani. Excommunicatur Cenomannorum comes. 72
    LXXIX.---Schismatici ob catholicorum mortem insolescunt. Iis respondet Stephanus episcopus Halberstatensis. ibid.
    LXXX.---Henrici expeditio in Italiam. Bononiensium et aliarum Longobardie ciuitatum militie.---Penitentia militibus in iusto bello permissa. 73
    LXXXI.---Brunonis discipulis Carthusia restituitur. Ipse cum aliis in Calabriam secedit. Recusat archiepiscopatum  Rhegiensem. Eius apud pontificem auctoritas. 74
    LXXXII.---Urbanus Campaniam inuisit.---Priuilegium S. Basoli. 76
    LXXXIII.---S. Anselmo scribit pro Fulcone episcopo Bellouacensi.---Anselmi responsio. ibid.
    LXXXIu.---Confirmat priuilegia Ecclesie Rauellensis. Episcoporum ordinationes. Ex his forte Berengarius uenusii. An Guitmundus Auerse. 77
    LXXXu.---Mors Adalberonis episcopi Wirzburgensis. 78
    LXXXuI.---Canonicorum regularium Aroasiensium institutio. 79
    LXXXuII.-uIII.---Erectio abbatie Tauniaci. ibid.
    LXXXIX.---Henriciani Rome preualent. Mantuam capiunt. ibid.
    XC.---Urbanus in Campania uersatur. Willelmus abbas Hirsaugiensis nuntius. Priuilegium Ecclesie Cataniensis. 80
    XCI.---Concilium Beneuenti. Eius canones, annus. Ibi asserta Ecclesie monopolis libertas. Bulla Casinensis de corpore sancti Benedicti. Priuilegium S. Crucis Pictau. Priuilegium Crispiniense. 81
    XCII.---Sicilie ecclesie restaurate. 82
    XCIII.---Episcopatus a Rogerio instituti. Troini sedes Messanam translata. 83
    XCIu.---Monasteria reparata. Priuileg. monast. Lipar. S. Angeli Militens. Priuilegium generale Rogerii. 84
    XCu.---Ecclesie Corsice episcopo Pisano subiecte. 85
    XCuI.---Restitutio Tarraconensis metropolis. ibid.
    XCuII.---Concilium Legionense de causa episcopatus Iriensis et de officiis ecclesiasticis. ibid.
    XCuIII.---uirorum sanctorum in Germania obitus. Res ibi turbate. 86
    XCIX.---Nouum in Germania religionis genus. 87
    C.---Pauiliacensis monasterii restauratio. 88
    CI.---Urbani littere pro S. Cypriano Pictauensi. ibid.
    CII.---Iuonis Carnoteni ordinatio. Quo anno facta. 89
    CIII.---Flandrie cleri libertas uindicata. 92
    CIu.---Geruinus in sede Ambianensi firmatur. ibid.
    Cu.---Urbanus extra Urbem festum Natalis Domini celebrat. 93
    CuI.---Mathildis uictoria in imperatorem relata. ibid.
    CuII.---Urbani pars preualet. 94
    CuIII.---Ericus rex Danorum Urbani opem implorat. Lundensis metropolis erectio. ibid.
    CIX.---Metropolis Pisane erectio. 95
    CX.---Priuilegium S. Sophie Beneuentine. Aliud monachorum Siluaniaci. ibid.
    CXI.---Pontifex Tarraconis reparationes urget. Priuilegium S. Laurentii Auerse. 96
    CXII.---Fulco, abbas Diuensis, ad Urbanum confugit. ibid.
    CXIII.---Concilium Stampense in causa Iuonis. Parisiense pro S. Cornelio Compendiensi. Remense pro clero Flandrensi. Suessionense aduersus Roscelinum. 97
    CXIu.---Urbanus Philippi regis adulterinas nuptias detestatur. Iis resistit Iuo, et alii. A quo celebrate. 98
    CXu.---Dedicatio ecclesie Cauensis. 100
    CXuI.---Rescriptura pro Carthusia Calabrensi. 101
    CXuII.---Urbani iudicium de Ecclesia Credonensi. Materam uenit. 102
    CXuIII.---Atrebatensis Ecclesia a Cameracensi separatur. 103
    CXIX.---Constantienses pseudepiscopum reiiciunt. 104
    CXX.---Hugoni Lugdunensi reddita apostolica legatio. 105
    CXXI.---Guibertus in Longobardia. Rome an Urbanus concesserit priuileg. Figiaci. Priuileg. Cauense. ibid.
    CXXII.---Fulco Bellouacensis episcopus in sede confirmatus. 106
    CXXIII.---Concilium Troianum. Canones. 107
    CXXIu.---Urbanus concedit priuilegium ecclesie S. Pauli Narbonensis. ibid.
    CXXu.---Conradus imperatoris patris sui partes deserit. 108
    CXXuI.---Lotharingi Urbano addicti. ibid.
    CXXuII-uIII.---Conradus fit rex Longobardie. 109
    CXXIX.---Welpho pater fit miles. Conuentus Ulme. ibid.
    CXXX.---Monasteria in Alemannia condita. ibid.
    CXXXI.---Concilium Remis de restaurando Atrebatensi. 110
    CXXXII.---Res coram pontifice agitur episc. 111
    CXXXIII.---Lambertus eligitur. Archiepiscopus Remensis differt consecrationem. ibid.
    CXXXIu.---Geruinus in episcopio Ambianensi firmatus. 113
    CXXXu.---Dolensis episcopus pallium impetrat. ibid.
     CXXXuI.---Radulfus episcopus Turonum contra Dolenses. Pallium obtinet. 114
    CXXXuII.---Pausensis monasterii dedicatio. ibid.
    CXXXuIII.---Urbanus collectas fieri rogat. Concilium Burdigalense. 115
    CXXXIX.---Priuilegia pro monasteriis nouo Pictauiensi, S. Quintiniano Bellouacensi, Burguliensi et Ecclesia Syracusana. ibid.
    CXL.---Christiani in Hispania preualent. Rescriptum pro sancto Saturnino. 116
    CXLI.---Decretalis ad Dominicum patriarcham Gradensem. Priuilegium Lirinense. ibid.
    CXLII.---Anselmi archiepiscopi Mediolanensis mors. Arnolfus ei succedit. 117
    CXLIII.---Anselmus fit episcopus Cantuarie. Cum rege dissidet. 118
    CXLIu.---Urbanus Rome degit. 119
    CXLu.---Guibertinorum insidie. 120
    CXLuI.---Atrebatensis et Cameracensis Ecclesie diuisio firmata. 120
    CXLuII.---Lambertus electus Atrebatensis Romam aduenit. Ab Urbano consecratur, ac priuilegium obtinet. uarie ea de re littere. ibid.
    CXLuIII.---Dolensis, et ceteri episcopi Britannie metropoli Turonum restituuntur. 122
    CXLIX.---Lambertus Atrebat. inthronizatur. 123
    CL.---Goffridi uindocinensis expense pro Romana Ecclesia. Urbani angustie. ibid.
    CLI.---Priuilegium uindocinense. 124
    CLII.---Goffridus ab Urbano fit presbyter. S. Prisce ecclesia. 125
    CLIII.---Episcopi Rauellensis ordinatio. ibid.
    CLIu.---Urbani pars in Germania preualet. ibid.
    CLu.---Synodus Constantie. 126
    CLuI.---Clades in Germania. Multi conuertuntur. ibid.
    CLuII.---Fulconem episcopum Bellouaci Urbanus protegit. 127
    CLuIII.---Lis inter archiepiscopum uienne et episcopum Gratianopolis. 128
    CLIX.---Fulco comes Andegauensis absolutus in conuentu apud Florentium. Priuilegium Montis-Belli. 129
    CLX.---Philippi regis adulterine nuptie. Concilium Remense. Professio Lamberti Atrebatensis. Confirmata diuisio Atrebatensis Ecclesie a Cameracensi. 130
    CLXI.---Concilium Ostionense seu Aeduense. Excommunicatur Philippus rex. Priuilegium Atrebatense. Archiepiscopi Turonensis causa cum monachis Maioris Monasterii, et lis pro pago Salmoriacensi. 132
    CLXII.---Turbe occasione Philippi regis 134
    CLXIII.---Urbanus cum rege moderate agit. 135
    CLXIu.---Littere Urbani ad comitem Tolosanum pro Moissiaco et cemeterio beate Marie Deaurate. 136
    CLXu.---Bilionensium canonicorum repressa temeritas. 137
    CLXuI.---Urbanus in Tuscia preualet. Henricus in Longobardia. Placentina synodus indicta. 138
    CLXuII.---Urbanus Bononiam uenit. ibid.
    CLXuIII.---Urbanus synodum Guastellensem celebrat. Canusii a Mathilde excipitur. ibid.
    CLXIX.---Urbanus Cremone. Priuilegium dat S. Aegidio et Parthenoni Cremonensi. 139
    CLXX.---Concilium Placentie. ibid.
    CLXXI.---Quo tempore habitum sit Placentie concilium et qui ei adfuerint. 140
    CLXXII.---Quid in eodem concilio tractatum. De diuortio. Praxedis Auguste. Excommunicatur Philippus rex. Expeditiones sacre. 141
    CLXXIII.---Hereses proscripte. 142
    CLXXIu.---Augia episcopo Constantiensi subiecta. ibid.
    CLXXu.---Canones de Ecclesie disciplina. ibid.
    CLXXuI.---Prefatio de B. Maria. 143
    CLXXuII.---Confirmatum S. Aegidii priuilegium. Item Cluniacense. Lis de pago Salmoriacensi. 144
    CLXXuIII.---Urbanus synodo absoluta uaria concedit priuilegia Hirsaugiense, etc. Epistola ad Nouiomenses. Due pro Atrebatensi Ecclesia. Una pro lite Salmoriacensi. Priuilegium Magalonense. Priuilegium Cluniacense. ibid.
    CLXXIX.---Richerus episcopus uirduni Urbano paret. 146
    CLXXX.---Urbanus a Conrado rege excipitur Cremone. ibid.
    CLXXXI.---Welpho in Mathildem mouet. Conradus Rogerii comitis filiam uxorem ducit. 147
    CLXXXII.---Petrus rex Aragonum sedi apostolice addictissimus. ibid.
    CLXXXIII.---Priuilegium S. Leonis Tullensis canonici regulares primo abbates obtinent. 148
     CLXXXIu.---Urbanus Mediolani priuilegium Ecclesie Carcassonensi dat. Epist. de lite Salmoriacensi. Humbaldus episcopus Antissiodori consecratur. Arnulfus Mediolanensis. Herlembaldi translatio. ibid.
    CLXXXu.---Urbanus Comi dedicat ecclesiam et Aste. Fructuariensis monasterii priuilegium confirmat; item Pinariolensis. 150
    CLXXXuI.---Anglicane turbe ob S. Anselmum. Conuentus Rochingamie. Anselmus Hugonem Lugdunensem archiepiscopum consuluit. Accipit pallium. Pape scribit. 151
    CLXXXuII.---Anglia pacata, Herbertus sedi Thetfordensi restituitur. Priuilegia pro monasteriis S. Iuonis, Belli. 153
    CLXXXuIII.---Urbanus transit in Gallias. 154
    CLXXXIX.---Anicii festum Assumptionis celebrat. Ecclesie ualentie dedicatio. ibid.
    CXC.---Anicii indicit concilium apud Clarummontem 155
    CXCI.---uarias regiones peragrat Urbanus. Festiue ubique susceptus. 156
    CXCII.---Ecclesiam Case Dei dedicat. Priuilegia concedit. Item Blasiliensi parthenoni. ibid.
    CXCIII.---An abbatiam Rotmanensem adierit Urbanus 157
    CXCIu.---An Nemauso transierit. Apud. S. Aegidium uersatur. Priuilegium Case Dei. 158
    CXCu.---Tarascone locum monasterii benedicit. ibid.
    CXCuI.---Auenione dat priuilegium S. Aegidio. ibid.
    CXCuII.---Tricastri priuilegia dat canonicis S. Rufi. 159
    CXCuIII.---Monasterii et ordinis Antonii origo. ibid.
    CXCIX.---Urbanus Matiscone concedit priuilegia. 160
    CC.---Cluniaci dat priuilegium episcopo Matisconensi Altare dedicat. ibid.
    CCI.---An Remis concilium celebrauerit. Dolensem ecclesiam dedicat. 161
    CCII.---Siluiniaci corpus S. Maioli transfert. Priuilegium dat apud Monticulum. 162
    CCIII.---Clarummontem aduenit Urbanus. 163
    CCIu.---Simul et alii episcopi, etc., apud Clarum montem conueniunt. ibid.
    CCu.---Eorum numerus. 164
    CCuI.---Sedes et nomina nonnullorum. Ministri pape. 165
    CCuII.---Concilium inchoatur. 168
    CCuIII.---Durandi episcopi Claromontani mors et exsequie. ibid.
    CCIX.---Quid in concilio Claromontano gestum. Cur diuerse a diuersis canones referuntur. 169
    CCX.---Canonum Claromontani concilii collectiones. 170
    CCXI.---Quid in eis statutum De beneficiis. De inuestituris. De treugis. ibid.
    CCXII.---Canon de redemptione altarium. Eius occasione turbe excitantur. Goffridus uindocinensis abbas uindicatur. 171
    CCXIII.---Canonis de redemptione altarium appendix. 174
    CCXIu.---Alia decreta. ibid.
    CCXu.---uarie cause in synodo Claromontana tractate. Primatus Lugdunensis. ibid.
    CCXuI.---Lis de Salmoriacensi pago. 175
    CCXuII.---De Dolensi archiepiscopatu. ibid.
    CCXuIII.---De priuilegiis Maioris Monasterii.
    CCXIX.---Alia item priuilegia asserta. uindocinense. Atrebatense. 176
    CCXX.---Schisma in Cameracensi ecclesia compressum. 177
    CCXXI.---Ceruinus episcopus Ambianensis abbatia Centule priuatur. 178
    CCXXII.---Unio monasteriorum Figiacensis et Conchensis firmata. ibid.
    CCXXIII.---Aniane abbatis presumptio repressa. 179
    CCXXIu.---uarie alie cause minoris momenti. ibid.
    CCXXu.---Expeditio sacra ibi decreta. Orationes pontificis. Episcopus Podii exercituum dux eligitur. 180
    CCXXuI.---Urbani in promulganda hac expeditione magnanimitas. Penitentie loco instituta profectio ad expeditionem Preces eadem occasione institute. 182
    CCXXuII.---Urbani apologia in his expeditionibus promulgandis. 184
    CCXXuII .---Claromonti Urbanus priuilegia, etc., ecclesiis dat. S. Dionysio Nouigentino, Molismo. Epistola ad Gratianopolitanos. Acta contra Anianenses. ibid.
    CCXXuIII.---Scribit ad Cameracenses, ad Ecolismenses. 185
    CCXXIX.---Decretum de primatu Lugdunensi. ibid.
    CCXXX.---Urbanus Celsinianam ecclesiam dedicat. ibid.
     CCXXXI.---Briuate priuilegium dat Cluniaco. Alterum Compostelle. 186
    CCXXXII.---S. Flori ecclesiam dedicat, et priuilegium dat. Priuilegium pro Marciniaco. Piperacum fit abbatia. Mors Ioannis episcopi Portuensis apud S. Florum. ibid.
    CCXXXIII.---Urbanus pontifex Auriliaco transit. Mauricii Burdini fortuna. 187
    CCXXXIu.---Urbani gesta apud Lemouicas. S. Martialis dedicatio. 188
    CCXXXu.---Urbanus hoc anno Arelatum non adiit. Episcopi Wirceburgensis reconciliatio. 189
    CCXXXuI.---Urbanos uaria dat diplomata. Monasterio Angeriaco subiicit Bassacum. S. Eparchium Figiacum tuetur. Ecclesias S. Martiali restitui curat. 190
    CCXXXuI .---Priuilegium Tutelense. ibid.
    CCXXXuII.---Humbaldus episcopus Lemouicensis deponitur. ibid.
    CCXXXuIII.---Carrofi altare consecrat. 191
    CCXXXIX.---Pictauis celebrat festum S. Hilarii, etc., Benedicit monasterium nouum. 191
    CCXL.---Andegauos a Milone ducitur. Ibi cruciatam predicat. 192
    CCXLI.---Manassem Remensem electum confirmat. Lis Trenorchii dilata. 193
    CCXLII.---Dedicat Urbanus basilicam S Nicolai. Transfert corpus Goffridi comitis. Scribit monachis S. uitoni. ibid.
    CCXLIII.---Eclipsis. Monasterii Rote confirmatio. Eius loci abbas Robertus de Arbriselfo. 195
    CCXLIu.---Urbanus pontifex S. Maurum inuisit. ibid.
    CCXLu.---An Cainone Goffredum Barbatum liberauit. ibid.
    CCXLuI.---Sablolii bullam dat pro S. Nicolao. 196
    CCXLuII.---Cenomannis tribus diebus moratur Urbanus pontifex. ibid.
    CCXLuIII.---uindocini dies undecim commoratur. Professionem episcopo factam irritam facit. Consecrat altare Crucifixi. ibid.
    CCXLIX.---Concilium Rothomagense. 197
    CCL.---Iarentonis abbatis in Angliam legatio. ibid.
    CCLI.---Turonos Urbanus pontifex aduenit. Scribit pro Manasse archiepiscopo Remensi. Publice predicat. Maioris monasterii basilicam dedicat. Statuta pro S. Martino. 198
    CCLII.---Concilium Turonense. Ibi ordinatus Marbodus Redonensis episcopus. Glannafoliensis monasterii S. Mauri restitutio. Cormaricum S. Martino assertum. Quinam concilio interfuerint. Primatus Lugdunensis episcopi confirmatus. An Philippus rex ibi absolutus. Eblo excommunicatus. Priuilegium Bainsonense. Priuilegium Tetrorchiense. Lis Tetrorchienses inter et canonicos Andegauenses composita. Rote fundatio confirmata. Priuilegium S. uincentii Metis. 199
    CCLIII.---Concilii Turonensis finis. Solemnis processio. 202
    CCLIu.---Priuilegium Corbeie. Episcopi Strasburgensis reconciliatio. Epistola ad episcopos Francie. Concilii Arelatensis iudicium. ibid.
    CCLu.---Pictauis papa priuilegium S. Martini firmat. Placitum pro lite canonicos S. Hilarii inter et monachos Monasterii Noui. Priuilegium Anglense. 203
    CCLuI.---Apud S. Maxentium dat priuilegium Glannafoliense. ibid.
    CCLuII.---Angeriaco transit Urbanus pontifex et priuilegia concedit. 204
    CCLuIII-IX.---Apud Santonas celebrat Pascha. Priuilegium S. Martialis. Priuilegium S. Albini Ecclesie Remensis usus confirmat. Maledicitur Eblo inuasor. S. Eutropii altare consecrat. ibid.
    CCLX.---An Inculismam adierit Urbanus. 206
    CCLXI.---Burdigale dedicat maiorem ecclesiam. ibid.
    CCLXII.---Neraci dedicat ecclesiam monasterii S. Thome. ibid.
    CCLXIII.---Leiraci monasterii Montis Alti confirmat Cluniaco. ibid.
    CCLXIu.---Tolose dat priuilegium Moyssiaco. Priuilegium S. Orientii.
    CCLXu.---Tolose dat priuilegium Belliloci. Dedicat ecclesiam S. Saturnini. Lis canonicos Tolose inter et Clusinos. 207
    CCLXuI.---Carcassonam adit Urbanus pontifex. 208
    CCLXuII.---Adit tum Tomerias. Priuilegium Pampilone. 209
    CCLXuIII.---Magalonam consecrat Urbanus. ibid.
    CCLXIX.---Apud Montempessulanum agit de electione episcopi Parisiensis. 210
    CCLXX.---Nemausi concilium celebrat Urbanus. Ecclesiam cathedralem consecrat. Lis episcopum Tolose inter  et canonicos S. Saturnini. Priuilegia S. Saturnini confirmata. Figiacenses inter et Conchenses controuersia. Raymundi cessio facta S. Aegidio. Riuipullensis monasterii iura seruata. Primatus Lugdunensi episcopo assertus. Guibertus abbas Antissiodorensis depositus. Anselli Bellouacensis electi causa suspensa. An Philippus rex ibi depositus. Monachi uindicati. Priuilegium S. Martini a Campis. 210
    CCLXXI.---Urbanus apud S. Aegidium. Eius preceptum pro Figiaco. Priuilegium Riuipullense. Priuilegium Balneolense. 215
    CCLXXII.---Auenione aliud datum ab Urbano priuilegium. Item pro S. Aegidio. Item pro monasterio S. Andree. Auenionis ecclesia canonicis regularibus data. 216
    CCLXXIII.---An pontifex Arelatem adierit. ibid.
    CCLXXIu.---Montismaioris priuilegium Cabellione datum. 217
    CCLXXu.---Apte ecclesiam S. Eusebii consecrat Urbanus. 217
    CCLXXuI.---An Massiliam inuiserit. 218
    CCLXXuII.---Crucesignatorum profectio. ibid.
    CCLXXuIII.---Urbanus in Italiam reuersus. ibid.
    CCLXXIX.---Cremone priuilegium dat S. Basolo. 219
    CCLXXX.---Latini episcopi Grecis in Calabria substituti. ibid.
    CCLXXXI.---Luce Urbanum crucesignati inuisunt. ibid.
    CCLXXXII.---Urbano obuiat Mathildis. 220
    CCLXXXIII.---Henrici miserabilis status. ibid.
    CCLXXXIu.---Urbanus concilium Laterani celebrat. 221
    CCLXXXu.---Daimberti episcopi Senonensis ordinatio dilata. 222
    CCLXXXuI.---Gerardus episcopus Morinorum sedem dimittit. ibid.
    CCLXXXuII.---Pontificis affectus in monachos, quos ad dignitates euehit. ibid.
    CCLXXXuIII.---Concilium Santonense. 224
    CCLXXXIX.---Glannafolium Casino confirmatum. 225
    CCXC.---Urbanus Capuam, etc., inuisit. ibid.
    CCXCI.---Expeditionem predicat Theate. ibid.
    CCXCII.---Crucesignati ex omni gente in Orientem soluunt. 226
    CCXCIII-Iu.---Rome pro crucesignatis scribit Urbanus Alexio imperatori. Priuilegia Casini auget. 227
    CCXCu.---Cluniacum protegit Urbanus. ibid.
    CCXCuI.---Priuilegium ecclesie Aruernensis. 228
    CCXCuII.---Bona Theatine Ecclesie confirmata. ibid.
    CCXCuIII.---Philippus rex absolutus. ibid.
    CCXCIX.---S. Orientii iura tuetur. ibid.
    CCC---Udalrici mors. ibid.
    CCCI.---Narbonensis Ecclesie iura confirmata. ibid.
    CCCII.---Priuilegium Ecclesie uerulensis. 229
    CCCIII.---Robertus abbas Remigianus ab Urbano confirmatus. ibid.
    CCCIu.---Concilium Gerundense. 230
    CCCu.---Baldricus fit episcopus Nouiomi et Tornaci. 231
    CCCuI.---Urbanus Rome degit, fugiente Guilberto. 232
    CCCuII.---Gebehardus ex abbate custos S. Sepulcri. ibid.
    CCCuIII.---Daimbertus Senonensis metropolitanus consecratur. 233
    CCCIX.---Rescriptum pro S. Andree uiennensis monachis. ibid.
    CCCX.---Monasterium S. uigoris subiectum S. Benigno. ibid.
    CCCXI.---Littere pro S. Michele ad Mosam. ibid.
    CCCXII.---Ordinis Cistercii initia 234
    CCCXIII.---Priuilegium Urgellense. ibid.
    CCCXIu.---Anselmi iter Romam. Secedit in solitudinem. ibid.
    CCCXu.---Rogerium ducem adit pontifex. 236
    CCCXuI.---Beneuentum se recipit. ibid.
    CCCXuII.---Anselmus sedem dimittere non permittitur. 237
    CCCXuIII.---Urbani cum Rogerio congressus. 238
    CCCXIX.---Primatus Ecclesie Salerni datus. ibid.
    CCCXX.---Rescriptum pro sancto Brunone. ibid.
    CCCXXI---Crucesignati Antiochiam capiunt. 239
    CCCXXII.---Schismaticorum Rome conuentus. 240
    CCCXXIII.---Concilium Barense hoc anno celebratum. 241
    CCCXXIu.---Barensis synodi acta. 242
    CCCXXu.---Priuilegium Ecclesie Agrigentine. 244
    CCCXXuI.---Concilium Burdigale. ibid.
    CCCXXuII.---Urbanus Beneuento transit. ibid.
    CCCXXuIII.---Rome scribit pro uindocinensibus. 245
    CCCXXIX.---Rome Goffridus loquitur de episcopo  Andegauensi. 245
    CCCXXX.---Philippus rex iterum interdictus. 246
    CCCXXXI.---Priuilegium S. Cucuphatis. ibid.
    CCCXXXII.---Rex Anglie inducias obtinet. ibid.
    CCCXXXIII.---Honores Anselmo delati. 247
    CCCXXXIu.---Anselmi cum pontifice colloquia. 248
    CCCXXXu.---Schismaticorum in Anselmum reuerentia. ibid.
    CCCXXXuI.---Urbanus Rome synodum indicit. 249
    CCCXXXuII.---Concilium Romanum. ibid.
    CCCXXXuIII.---Anselmus Roma exit. 255
    CCCXXXIX.---Priuilegium Psalmodiense. ibid.
    CCCXL.---Archidiaconatus Salmoriacensis Hugoni Gratianopolitano asseritur. 256
    CCCXLI.---Rescriptum pro Corbiniaco. ibid.
    CCCXLII.---Adalbertus abbas Schaffuse. 257
    CCCXLIII.---Magalonensis Ecclesie iura uindicata. ibid.
    CCCXLIu.---Cemeterium S. uincentio Cenomannis assertum. 257
    CCCXLu.---Urbani obitus Rome. 258
    APPENDIX AD uITAM URBANI II PAPAE. 265
    Historia translationis reliquiarum S. Maximi apud Nantuacum. ibid.
    Ex historia ecclesie Sancti Iacobi de Compostella. 267
    Promotio Petri Cardinensis monasterii monachi in Compostellanum episcopum. ibid.
    De prelatione Didaci Gelmiride. ibid.
    De Dalmachio Cluniacensi monacho. 269
    Dissolutio Dalmatii episcopi et prelatio secunda Didaci Gelmiride. ibid.
    Semotio Didaci primi ab episcopatu. ibid.
    Ex Domnizone de uita Mathildis ducatricis. 271
    Priuilegium ecclesie Matisconensis. ibid.
    Notitia de consecratione Dominici altaris Carrofensis monasterii. ibid.
    Textus de dedicatione ecclesie sancti Maioris nostri Monasterii. 273
    Synodus habita anno 1096. 275
    Excerpta ex libro Domnizonis de uita Mathildis. 279
    Donatio Arsini de Albione. ibid.
    Epistola Roberti abbatis S. Remigii ad Lambertum Atrebatensem. ibid.
    Epistola Manasse archiepiscopi Remensis ad Mosinos. ibid.
    Excerptum ex libro Fulconis comitis Andegauensis. ibid.
    Notitia diplomatica in epistolas Urbani II pape. 281
    B. URBANI II EPISTOLAE ET PRIuILEGIA. 283
    I.---Epistola Urbani pape II ad Salzburgensem aliosque episcopos.---Eos de sua in summum pontificem electione certos facit, hortaturque ut uiriliter pro Ecclesia certent. ibid.
    II.---Epistola Urbani II pape ad Hugonem abbatem Cluniacensem.---Pontificatum sibi delatum nuntiat. Rogat ut ad se ueniat. 284
    III.---Urbani II pape epistola ad episcopos, clerum ut populum uiennensis prouincie.---De uiennensi archiepiscopo eligendo, cum hec metropolis iam diu pastore esset destituta. 285
    Iu.---Urbani II pape epistola ad Lanfrancum Cantuariensem archiepiscopum.---De Ecclesie angustiis ac de suscepto pontificatu. 286
    u.---Primatus Ecclesie Toletane in Hispaniis restituitur. 288
    uI.---Urbani II epistola ad Ildefonsum Gallecie regem.---Toletanam Ecclesiam Sarracenis ereptam gratulatur. Commendat Bernardum, archiepiscopum Toletanum, a sese pallio donatum, primatemque in totis Hispaniarum regnis constitutum. 289
    uII.---Urbanus II archiepiscopos Hispanie monet de restitutione primatus Toletani. 290
    uIII.---Urbani II epistola ad Hugonem abbatem Cluniacensem de primatu collato Ecclesie Toletane. 291
    IX.---Urbanus II monasterii Cluniacensis possessiones et priuilegia confirmat, et Hugoni abbati mitre, dalmatice chirothecarum, sandaliorum usum concedit. ibid.
    X.---Urbani II pape epistola ad Gothofredum Magalonensem episcopum.---Substantionensis comitatus et Magalonensis episcopatus inuestituram de manu eius recipit. Quapropter eam Ecclesiam et comitatum sub speciali Romane Ecclesie protectione ponit, et curam percipiendi censum annuum unius uncie auri de predicto comitatu ei demandat. 293
    XI.---Epistola Urbani II ad Pistoriensem et Rusticum uallis Umbrose abbates.---De Wezelone Moguntino archiepiscopo ob simoniam deposito. 294
    XII.---Urbani II pape priuilegium pro abbatia S. Ioannis  de uineis.
    XIII.---Urbanus II monasterio S. uictoris Massiliensi bullam tribuit. 296
    XIu.---Urbani II epistola ad Gaufridum Constantiensem episcopum.---Perfugam e monasterio Schafhusensi tertio reuocari mandat, et parere recusantem anathemati tradit. ibid.
    Xu.---Urbani II epistola ex synodo Romana scripta ad Gebehardum Constantie episcopum canonica, qua eidem legationem apostolicam, et procurationem Ecclesiarum in Saxonia, Alemannia defert et confirmat. 297
    XuI.---Urbani II epistola ad episcopos Germanie. Illis indicat pro excommunicatis qui homines habendi sint. 299
    XuII.---Urbani pape II bulla pro canonicis regularibus S. Augustini in cenobio S. Ioannis Riuipollensis a Berengario presule institutis. ibid.
    XuIII.---Urbani II pape priuilegium pro monasterio Iesu Nazareni. 301
    XIX.---Urbanus II Frotardo, abbati S. Pontii Tomeriarum priuilegium concedit quo locum a cuiuscunque episcopi iurisdictione eximit aliisque compluribus prerogatiuis exornat. 302
    XX.---Epistola Urbani II pape ad proceres prouincie Tarraconensis de restauratione ecclesie Tarraconensis. ibid.
    XXI.---Urbanus II monasterio SS. Aniani et Laurentii bullam tribuit. 304
    XXII.---Urbani priuilegium pro clericis et laicis uellitrensibus. ibid.
    XXIII.---Urbani II epistola ad Anselmum abbatem Beccensem.---Ut episcopo rerum ecclesiasticarum imperitiori adsit. Ut non differat sedem apostolicam uisitare, et ad eam mittere que Hubertus subdiaconus eius legatus collegerat ex censu B. Petri. 305
    XXIu.---Urbani II epistola ad Pibonem Tullensem episcopum. 306
    XXu.---Urbanus II monasterii Cauensis possessiones confirmat. 307
    XXuI.---Urbani II epistola ad Etiam episcopum Barensem---De reliquiarum sancti Nicolai translatione, et Barensis ecclesie dignitate et iuribus. ibid.
    XXuII---Urbani II epistola ad Raynaldum archiepiscopum Remensem.---Illi pallium tribuit ac totius Secunde Belgice prouincie primatum iusque consecrandi Francorum reges asserit. 309
    XXuIII.---Urbanus II monasterii Balmensis apud Sequanos possessiones, petente Hugone, archiepiscopo uesontionensi confirmat. 311
    XXIX.---Urbani II epistola ad Raynerium cardinalem presbyterum.---Multa mandat ad res Hispanicas spectantia. 313
    XXX.---Urbani II epistola ad Raynerium S. R. Ecclesie presbyterum et legatum.---Illum inter episcopum Barcinonensem  et abbatem S. Pontii Tomeriensem  iudicem constituit. 314
    XXXI.---Urbani II epistola ad Frotardum Tomeriensem abbatem.---Hortatur ut de illatis archiepiscopo Narbonensi iniuriis satisfaciat. 315
    XXXII.---Urbani II epistola ad Raymundum comitem, Aymericum uicecomitem, clerum, populumque Narbonensem. 316
    XXXIII.---Urbani II pape epistola ad clerum et plebem uiennensem.---Archiepiscopum uiennensem commendat, et precipit ut ea restituantur que de bonis Ecclesie uiennensis Ataldus prepositus dissipauerat. ibid.
    XXXIu.---Urbani pape II epistola ad suffraganeos Ecclesie Arelatensis.---Illis significat extorta ex Guibilmo episcopo iuramenta irrita a se facta esse; quem qui ceperint, eos infames declarat. 317
    XXXu.---Urbani II bulla pro canonicis Pistoriensibus. ibid.
    XXXuI.---Urbanus II monasterii Raitenbuchensis, a Welfone, Bauarie duce eiusque coniuge Iutta conditi, profectionem suscipit. 319
    XXXuII.---Priuilegium Urbani pape II pro canonicis Sancti Antonini, diecesis Ruthenensis. ibid.
    XXXuIII.---Priuilegium Urbani pape II pro Ecclesia Gratianopolitana. 320
    XXXIX.---Urbanus II monasterii S. Theotfredi Calmihacensis bona confirmat. 322
    XL.---Priuilegium Urbani II pro uallumbrosanis. ibid.
    XLI.---Urbanus II Maioris Monasterii tutelam suscipit possessionesque eius confirmat. 324
    XLII.---Urbanus II Burchardo S. Basoli abbati bullam tribuit. ibid.
     XLIII.---Urbanus II Ecclesie Rauellensis libertatem ac possessiones, petente Ursone episcopo, confirmat. 325
    XLIu.---Urbani II epistola ad clerum et plebem Carnotensem.---De Gaufredi episcopi depositione, et Iuonis consecrati in eius locum subrogatione. ibid.
    XLu.---Urbani II pape epistola ad Richerium, archiepiscopum Senonensem.---Iuonem, episcopum Carnotensem, illi commendat. Gaufredum, si inuadere episcopatum tentauerit, anathematizatum declarat. 326
    XLuI.---Urbani II epistola ad Altmannum Patauiensem episcopum. 327
    XLuII.---Urbani II epistola ad Lanzonem et Rodulfum abbates, et Adalberonem primicerium.---Confirmat electionem Metensis episcopi ab eis factam. ibid.
    XLuIII.---Urbanus II parthenonis S. Crucis Pictauiensis possessiones confirmat. 328
    XLIX.---Urbani II epistola ad Romualdum Monopolitane Ecclesie episcopum.---Ex concilii Beneuentani sententia episcopatum Monopolitanum non Ecclesie Brundusine sed Romane sedi subiectum declarat. 328
    L.---Urbanus II monasterium S. Bartholomei in Lipara insula tuendum suscipit et eius bona confirmat. 329
    LI.---Urbanus II Corsicam insulam, sub Gregorio uII in pristinam Ecclesie Romane ditionem redactam, Daimberto, episcopo Pisano et eius successoribus committit. 330
    LII.---Urbani II epistola ad Berengarium Ausonensem episcopum.---Eum constituit Tarraconensem archiepiscopum. 331
    LIII.---Littere Urbani pape II ad uallis-Umbrose et Camalduli priores, ne a communione Pisani episcopi se alienent. 333
    LIu.---Urbanus II Guillelmum, archiepiscopum Rothomagensem, ad restituendum monasterium. S. Austreberte Pauiliacense excitat, atque uniuersis qui eidem cenobio aliquid conferant, quartam penitentiarum ab episcopo aut presbytero iniunctarum partem relaxat. 335
    Lu.---Urbani II epistola ad clerum et populum Ambianensem.---Significat se Geruinum episcopum sanxisse. ibid.
    LuI.---Urbani II epistola ad prelatos laicorum communem uitam agentium. 336
    LuII.---Urbani II epistola ad Gebhardum, episcopum Constantiensem, Welfonem et Bertholdum duces et B. comitem.---Illos hortatur ut abbatem monasterii S. Saluatoris Schafhusensis tueantur contra Tutonem, donatum monasterio predium auferre conantem. ibid.
    LuIII.---Confirmatio erectionis canonice S. Marie in Rettenbach, que sub apostolice sedis protectione recipitur; confirmatisque bonis omnibus ad eam spectantibus, nonnulla eidem conceduntur priuilegia. 337
    LIX.---Bulla Urbani II pape pro Cataniensi cenobio. 339
    LX.---Urbanus II monasterium S. Sophie Beneuentanum tuendum suscipit et eius possessiones iuraque confirmat. 341
    LXI.---Urbani II pape priuilegium pro monasterio Reinhardsbornensi. 342
    LXII.---Urbanus II monachorum Siluaniacensium possessiones confirmat, licet, inquit, congregatio uestra et locus adhuc nobis incognitus sit. 344
    LXIII.---Urbanus II Ecclesie Pisane, ob ciuium erga Romanam Ecclesiam merita, episcopatus Corsicanos subiicit, petente Mathilda comitissa. ibid.
    LXIu.---Urbani II epistola ad Berengarium Tarraconensem archiepiscopum.---Monet ne in erigenda ecclesia Tarraconensi negligenter agat, utque primati, archiepiscopo Toletano, nunc suo in Hispania uniuersa et in Narbonensi prouincia constituto uicario, obediat. 346
    LXu.---Urbanus II Guarmo, monasterii S. Laurentii Auersani abbati, mitre et annuli usum concedit. ibid.
    LXuI.---Urbani II epistola ad Petrum abbatem Cauensem.---De priuilegiis eiusdem monasterio concessis. 347
    LXuII---Urbanus II S. Brunoni, Carthusianorum fundatori, et Lanino asserit locum a Rogerio comite concessum et a Theodoro, episcopo Scyllacino confirmatum. 353
    LXuIII.---Urbani II epistola ad Raynaldum archiepiscopum Remensem et suffraganeos eius.---Illos reprehendit quod a rege et uxorem dimitti et alteram duci passi sint. 354
    LXIX.---Urbani II epistola ad Goffridum, abbatem S. Albini Andegauensem, et Bernonem, abbatem S. Trinitatis uindocinensis.---Illos hortatur ut suam de eorum controuersia sententiam obseruent. 355
    LXX.---Urbani II epistola ad Robertum Flandrie comitem.---Ut  a uexandis clericis abstineat. 356
    LXXI.---Urbani II epistola ad clerum et populum Atrebatensem.---Ut excusso iugo Cameracensis episcopi, episcopum eligant a metropolitano consecrandum. ibid.
    LXXII.---Urbani II epistola ad Raynaldum Remensem archiepiscopum.---Mandat ut, quem clerus populusque Atrebatensis elegerint, episcopum consecret. 357
    LXXIII.---Urbani II epistola ad Guimundum episcopum Auersanum.---Id quod de Richardo, filio Burrelli, fecerit, probat. ibid.
    LXXIu.---Urbani II epistola ad Anselmum Mediolanensem archiepiscopum.---De reconciliatione lapsorum. 358
    LXXu.---Guernerio Merseburgensi conceditur ut clericus qui lapide iacto puerum interemerat, suscepta sempiterna penitentia, in suo ordine permaneat. ibid.
    LXXuI.---Urbani II epistola ad Albertum episcopum Metensem.---Ut in sacerdotem quemdam dignitatem Simoniace adeptum mansuetudine utatur. 358
    LXXuII.---Urbani pape II epistola ad uniuersos episcopos Britannie.---Dolensi episcopo concedit pallium, saluo iure Turonensis ecclesie. 359
    LXXuIII.---Urbani pape II epistola ad principes et populum Dolensis ecclesie.---Ut ablata Dolensi ecclesie bona restituant. ibid.
    LXXIX.---Urbanus II canonicorum Sancti Pauli Narbonensis propositum uitam regularem profitendi confirmat. 360
    LXXX.---Urbani II epistola ad Raynaldum archiepiscopum Remensem.---Iterum mandat ut Ecclesie Atrebatensi episcopum preficiendum curet. 361
    LXXXI.---Urbani II epistola ad clerum et populum Atrebatensem.---Que superiore epistola Raynaldo archiepiscopo, eadem illis scribit. 362
    LXXXII.---Urbani II epistola ad clerum et populum Ambianensem.---Illos iubet Gerewino episcopo, de Simonia purgato, obedire ibid.
    LXXXIII.---Epistola Urbani pape II ad omnes fideles.---De ecclesia Sancte Marie Casinensis monasterii a se consecrata et priuilegio munita. 363
    LXXXIu.---Urbanus II statuit ut qui diebus certis monasterium S. Marie adierint, peccatorum absolutione fruantur. 365
    LXXXu.---Urbani II epistola ad Raynaldum Remensem archiepiscopum---Illum uituperat quod electum Atrebatensem nondum consecrauerit. 366
    LXXXuI.---Urbani II epistola ad Lambertum Atrebatensem episcopum.---Illi gratulatur ac de superioribus ad Raynaldum litteris significat. ibid.
    LXXXuII.---Urbani II pape epistola ad Geraldum abbatem Monasterii Noui Pictauiensis.---Adiudicatam canonicis in concilio Santonensi ecclesiam S. Nicolai secus muros urbis Pictauiensis confirmat monasterio Nouo eiusdem urbis. 367
    LXXXuIII.---Urbani II pape epistola ad Raynaldum abbatem S. Cypriani Pictauiensis.---Quidquid iuris et canonice potestatis acquisierat in ecclesiam Sancte Crucis apud Englam, eidem concedit, et apostolica auctoritate confirmat. 368
    LXXXIX.---Urbani II pape epistola ad episcopos et abbates Aquitanie, Guasconie et inferioris Burgundie.---Ut ad comparandam apostolice sedis libertatem pecuniarum subsidia corrogari faciant, et ad se transmitti per manus Raynaldi abbatis S. Cypriani Pictauiensis. ibid.
    XC.---Urbani II pape epistola ad Raynaldum abbatem S. Cypriani Pictauiensis.---Curam ei demandat colligende pecunie in subsidium Romane Ecclesie. 369
    XCI.---Urbanus II canonicis regularibus S. Quintini Bellouacensis bullam tribuit. 370
    XCII.---Item monasterio Burguliensi. ibid.
    XCIII.---Syracusana Ecclesia, a Rogerio comite eiectis Agarenis, confirmatur, indicta pena excommunicationis contra eam quomodolibet perturbantes. 370
    XCIu.---Urbanus II congregationi monasterii uindocinensis scribit relatum sibi esse episcopum Carnotensem  a Gaufrico, eorum abbate, in consecratione professionem extorsisse. Hanc professionem rescindit, ac, ne abbas monasterii eorum deinceps episcopo professionem faciat precipit. 372
    XCu.---Urbani II epistola ad Raynaldum archiepiscopum Remensem.---Monet ne Cameracensibus Ecclesiam Atrebatensem ad se uindicantibus aurem prebeat. ibid.
    XCuI.---Urbanus papa super Arragonum regem, qui neptem suam cuidam militi se daturum sub fidei promissione firmauerat, canonicum profert capitulum. 373
    XCuII.---Urbani II epistola ad abbatem S. Ioannis de Pinna.---Precipit ne decimas quasdam canonicis ecclesie S. Saturnini Tolosane auferat. ibid.
     XCuIII.---Urbani pape epistola ad uillelmum archiepiscopum Rothomagensem et canonicos S. Mellonis de Ponte Isare et habitatores eiusdem castri.---Precipit ne prohibeant monachos Beccenses pulsare signa sua ad horas secundum ordinem suum. 374
    XCIX.---Bulla Urbani II pape, qua donationem a Mathilda comitissa factam monasterio S. Blasii confirmat. ibid.
    C.---Urbani II epistola ad Saxones catholicos.---Nuntiat se Halberstadensem electum consecrasse, neglecto Moguntino metropolitano ob schisma. 375
    CI.---Urbanus II omnibus per Saxoniam Ecclesie catholice filiis significat Herrandum episcopum Halberstadensem consecratum a se esse. Cui ut obediant precipit. Omnes ab inuasoris fidelitate soluit. 376
    CII.---Urbani II epistola ad clerum et populum Halberstadensem.---Laudat quod episcopo in schisma delapso alium loco eius elegerint, quam electionem approbat. 376
    CIII.---Urbani II epistola ad Fulconem episcopum Beluacensem.---Multa et grauia recenset capitula quibus acrusabatur. Precipit ut purgandi sui causa aut ad Raynaldum archiepiscopum Remensem aut ad sese accedat. 378
    CIu.---Urbani II pape epistola ad clerum populumque Bellouacensem.---Castellaniam Odoni militi a sese assertam nuntiat. 379
    Cu.---Urbanus II monasterii uindocinensis iura et possessiones confirmat. 380
    CuI.---Urbani II epistola ad Lambertum Atrebatensem episcopum, siue priuilegium Atrebatensis Ecclesie. ibid.
    CuII.---Urbani II epistola ad Alardum Atrebatensem, Bernardum Obstreuandensem archidiaconum, etc.---Hortatur ut Lamberto episcopo Atrebatensi deinceps obediant. 382
    CuIII.---Urbani II epistola ad Aloldum S. uedasti, Richardum Marcianensem, Albertum Hasnoniensem, Hamericum Aquicinctensem, abbates, et S. Ragenfredis et Strumensem abbatissas.---Illos parere Lamberto episcopo Atrebatensi iubet. ibid.
    CIX.---Urbani II epistola ad Raynaldum archiepiscopum Remensem et eius suffraganeos.---Lambertum episcopum Atrebatensem illis commendat. 383
    CX.---Urbani II epistola ad Guillelmum Pictauiensium comitem.---Hortatur ut ablata monasterio uindocinensi reddat. 384
    CXI.---Urbanus II Amato, legato apostolice sedis, aliisque duobus episcopis iniungit ut Guillelmum  pro excommunicato habeant, nisi intra tempus a se prefinitum bona uindocinensibus monachis ablata restituere faciat. ibid.
    CXII.---Urbani II epistola ad Rotbertum, Flandrensium comitem.---Illi Ecclesiam et episcopum Atrebatensem commendat. 385
    CXIII.---Urbani pape II sententia de subiectione Dolensis Ecclesie ad Turonensem. ibid.
    CXIu.---Urbani pape II epistola ad uniuersos episcopos per Britanniam constitutos.---Confirmat sententias aliorum summorum pontificum, precipitque eis ut Turonensi archiepiscopo tanquam metropolitano pareant. 387
    CXu.---Urbani II epistola ad Raynaldum Remensem archiepiscopum.---Quod Fulconem Beluacensem episcopum coram se purgatum a crimine iterum purgari uoluerit, queritur. 388
    CXuI.---Urbani II epistola ad Hugonem archiepiscopum Lugdunensem. 389
    CXuII.---Urbani II epistola ad Hugonem Gratianopolitanum episcopum.---Illi de superioribus ad Hugonem Lugdunensem epistolis significat. 390
    CXuIII.---Urbani II priuilegium pro canonicis Pistoriensibus. ibid.
    CXIX.---Urbani II epistola ad Durannum Aruernorum episcopum. Mandat ut a canonicis Biliomensibus cenobium B. Lupi restitui monachis Cluniacensibus iubeat. 392
    CXX.---Urbani II epistola ad Guillelmum, comitem Tolosanum.---Illum de expulsis abbatibus Moissiacensi et Lesatensi obiurgat. ibid.
    CXXI.---Urbani II epistola ad Guillelmum  episcopum Caturcensem.---Mandat ut, expulso Hunaldo Ansquilinum in monasterium Moissiacense reducat. 393
    CXXII.---Urbani II epistola ad Godefridum Lucanum episcopum.---Quod non sint homicide existimandi qui excommunicatos zelo ecclesie occiderint. 394
    CXXIII.---Urbani II epistola ad Cyriacum, episcopum Ianuensem.---Qui iureiurando propinquitatem firmare debeant. ibid.
    CXXIu.---Urbani II epistola ad Rogerium ducem et Boamundum fratres.---Monachos ab inuasoribus defendit. ibid.
     CXXu.---Epistola Urbani II ad Beringerum abbatem S. Laurentii Leodiensis, Simoniacorum et Wibertistarum insectatorem, ab Henrico imperatore et Oberto episcopo expulsum. 395
    CXXuI.---Bulla Urbani pape II pro monasterio S. Petri de Puteolis Lucane diecesis. 398
    CXXuII.---Urbani II bulle pro monasterio S. Aegidii, confirmate in concilio Placentino. 399
    CXXuIII.---Urbanus II pontifex monasterium D. Georgii in Nigra Silua in suam protectionem recipit atque insignes ei libertates concedit. 400
    CXXIX.---Monasterium Hirsaugiense Spirensis diecesis sub protectione sedis apostolice recipitur, bonaque omnia eidem confirmantur. 402
    CXXX.---Urbani II epistola ad clerum et populum Nouiomensem.---Remandat ipsis cum gratie sue plenitudine Radbodum episcopum, qui Placentino concilio interfuerat, et confirmat priuilegia Ecclesie Nouiomensi a predecessoribus suis concessa. 404
    CXXXI---Bulla Urbani II pro abbatia S. Petri in Nigra Silua. ibid.
    CXXXII.---Urbani II epistola ad Rotbertum Flandrensium comitem, et eius optimates.---Hortatur ut Lambertum, episcopum Atrebatensem, in recuperandis Ecclesie possessionibus adiuuet. 406
    CXXXIII.---Urbani II epistola ad Gualcherum episcopum Cameracensem.---Hortatur ne Ecclesie Atrebatensis iura ledat. ibid.
    CXXXIu.---Urbani II epistola ad Guidonem uiennensem archiepiscopum. ibid.
    CXXXu.---Urbanus papa II translationem Aucensis episcopatus parochiarumque diuisionem in Fusellensi concilio factam confirmat. 407
    CXXXuI.---Bulla Urbani II pro confirmatione uite canonice in Ecclesia Magalonensi institute. 408
    CXXXuII.---Priuilegium pro monasterio Cluniacensi. 410
    CXXXuIII.---Priuilegium Urbani pape II pro ecclesia S. Petri de Guastalla. 412
    CXXXIX.---Urbani II pape ad Richardum sancte Romane Ecclesie cardinalem epistola. 414
    CXL.---Urbani II decretum quo statuit ut Ecclesia Arausicana post Guillelmi episcopi mortem coniungatur cum Tricastinensi Ecclesia. 416
    CXLI.---Priuilegium apostolicum Urbani II pape pro monasterio S. Abundii Comensis. 417
    CXLII.---Littere apostolice Urbani II, quibus institutam a Petro Carcassonensi episcopo clericorum regularium normam in ecclesia S. Nazarii et aliis confirmat. 418
    CXLIII.---Urbanus II ecclesie S. Petri Standalmontensis, a Mathilde comitissa B. Petro tradite, protectionem suscipit et bona confirmat, ea lege ut clerici quotannis denarium aureum, aut quarto quoque anno bisantium, palatio Lateranensi persoluant. 419
    CXLIu.---Urbani II pape epistola ad Salmoriacenses, tam clericos quam laicos. 420
    CXLu.---Urbani II priuilegium pro Ecclesia uesontiensi. 421
    CXLuI.---Urbani II epistola ad Lambertum Atrebatensem episcopum. 422
    CXLuII.---Urbani II pape priuilegium pro monasterio monialium S. Petri Blaziliensis. ibid.
    CXLuIII.---Caturcensis ecclesie canonici confirmantur in professione uite regularis, quam recens professi erant. 423
    CXLIX.---Priuilegium pro monasterio Case-Dei. 424
    CL.---Urbanus uniuersos per Gothiam et Prouinciam fideles hortatur ut conferant ad ecclesiam S. Nicolai construendam in predio a Stephania comitissa monasterio S. uictoris Massiliensi per ipsum apud Tarasconem tributo. 425
    CLI.---Bulla Urbani II pape pro monasterio S. Aegidii. ibid.
    CLII.---Urbanus II papa confirmat regularem disciplinam canonicorum S. Auenionensis ecclesie, qui cum bonis omnibus ad canonicam ipsam spectantibus sub protectione sedis apostolice suscipiuntur. 426
    CLIII.---Priuilegium ab Urbano II ecclesie S. Ruffi concessum salua in omnibus Auenionensis episcopi canonica reuerentia. 427
    CLIu.---Urbani II pape priuilegium pro Ecclesia Matisconensi. 428
    CLu.---Urbani II epistola ad Guarnerium de Castellione---Illi sub excommunicationis pena precipit ut Lambertum, episcopum Atrebatensem, in itinere ad synodum captum dimittat. 429
    CLuI.---Urbani II epistola ad archiepiscopum Senonensem.---Mandat, commoneat Guarnerium ut episcopum  Atrebatensem dimittat. 430
    CLuII.---Priuilegium pro monasterio Siluiniacensi. ibid.
    CLuIII.---Definitio que fuit inter Gothofredum Magalonensem episcopum et Petrum Anianensem abbatem in concilio Claromontano. 431
    CLIX.---Bulla confirmationis priuilegiorum monasterii Celsiniacensis. 432
    CLX.---Urbani II pape epistola ad canonicos Engolismenses, qua prepositure de Iuliaco attributionem ipsis ab Ademaro factam confirmat. 433
    CLXI.---Urbanus II papa monasterii Aubechiensis possessiones et iura confirmat. 434
    CLXII.---Confirmatio S. Dionysii de Nogento, per domnum Urbanum II papam facta. 435
    CLXIII.---Urbani II pape epistola ad Guigonem comitem. 436
    CLXIu.---Urbani synodica ad clerum populumque Cameracensem. 437
    CLXu.---Urbani II decretum de primatu Lugdunensi. 438
    CLXuI.---Priuilegium pro ecclesia S. Iacobi Compostellana. 440
    CLXuII.---Urbani II epistola ad Hugonem Cluniacensem abbatem.---Cluniacensibus monachis facultatem tribuit altaria et decimas retinendi que pretio comparassent et decimas e manu laicorum retrahendi si secundum Deum fieri possit. 441
    CLXuIII.---Diploma Urbani pape, quo priuilegia et bona omnia prioratus Marciniacensis confirmat. 442
    CLXIX.---Urbani II pape epistola ad Ademarum Engolismensem episcopum.---Ut monachos S. Eparchii per excommunicationis censuram obedire compellat abbati S. Ioannis Angeriacensis. 443
    CLXX.---Bulla Urbani II pape pro monasterio Tutelensi. 444
    CLXXI.---Urbani II epistola ad suffraganeos Ecclesie Remensis.---Illos hortatur ut Manassi, in locum Raynaldi archiepiscopi demortui suffecto, obediant. 445
    CLXXII.---Clerum, ordinem, milites et plebem Remensem hortatur ut Manassi electo archiepiscopo fidem prestent. ibid.
    CLXXIII.---Manassi electo archiepiscopo Remensi gratulatur. Monet caueat prorsus et uigilet ne regie superbie qualibet inconstantia subiiciatur. Adiutorium pollicetur. 447
    CLXXIu.---Urbani II epistola ad Philippum Catalaunensem episcopum.---Commendat ei et fratri eius Hugoni comiti Campanie monachos S. uitoni uirdunensis, ab ecclesia S. Nicolai in Silua Lugolli per parochianos eius eiectos. ibid.
    CLXXu.---Priuilegium ab Urbano II monasterio S. Nicolai concessum, salua episcopi Andegauensis canonica reuerentia. ibid.
    CLXXuI.---Urbani II epistola ad suffraganeos Ecclesie Remensis. 449
    CLXXuII.---Urbani II epistola ad clerum Turonensem.---Priuilegia Turonensis Ecclesie confirmat. ibid.
    CLXXuIII.---Urbani II epistola ad monachos S. Petri Bainsonensis.---Bainsonensem ecclesiam a parentibus suis Cluniacensi cenobio donatam, auctoritate sedis apostolice munit, et Suessionensis Ecclesie iura determinat. 450
    CLXXIX.---Urbanus II papa Trenorciensis monasterii bona iuraque omnia in tutelam apostolice sedis recipit. 451
    CLXXX.---Priuilegium pro monasterio S. uincentii Metensi. 452
    CLXXXI.---Urbanus II confirmat abbatie S. Bertini ordinis S. Benedicti Audomaropoli omnia altaria sua atque possessiones. 453
    CLXXXII.---Priuilegium Urbani II pro Marbacensi ecclesia. 455
    CLXXXIII.---Urbanus II monasterii Corbeiensis priuilegia confirmat. 456
    CLXXXIu.---Gerardo, nouo abbati monasterii S. Mauri Glannafoliensis amplissimum priuilegium concedit. ibid.
    CLXXXu.---In concilio Turonensi controuersiam inter canonicos S. Martini et monachos Cormeriacenses composuit Urbanus, sententia secundum canonicos lata; qua statuit ut abbates Cormeriacenses baculum pastoralem de sepulcro S. Martini, communi decani et capituli iussu sumant. ibid.
    CLXXXuI.---Urbani II epistola ad canonicos S. Martini Turonensis.---Contra Simoniacos. 457
    CLXXXuI .---Urbani II pape priuilegium pro S. Martini Turonensis canonicis. 459
     CLXXXuII.---Urbani II epistola ad Richerium Senonensem et ceteros Francorum episcopos.---De rege excommunicato non absoluendo. 460
    CLXXXuIII.---Bulla Urbani pape II pro monasterio Nouo Pictauiensi.---Monasterium Nouum, cuius ecclesiam dedicauerat, sub sedis apostolice protectione suscipit, illudque Cluniacensi monasterio subiicit. 461
    CLXXXIX.---Bulla pro monasterio Sancti Martialis Lemouicensis. 462
    CXC.---Urbani II pape epistola ad Raimundum Ausciensem archiepiscopum.---Aduersus clericos qui cemeterium S. Orientii uiolauerant. 464
    CXCI.---Urbanus II monasterii S. Albini Andegauensis possessiones confirmat. 465
    CXCII.---Refert que in conuentu apud S Hilarium habito statuta sint occasione controuersiarum que inter canonicos S. Hilarii et monachos monasterii Noui Pictauiensis in prioratu S. Nicolai degentes exorte fuerant. 465
    CXCIII.---Urbani II pape epistola ad Ansculphum Angeriacensem abbatem.---Buriacensem ei ecclesiam, dono episcopi Beluacensis acquisitam, et astipulatione regis Francorum munitam confirmat. ibid.
    CXCIu.---Urbanus II monasterio Cluniacensi collem S. Michelis de Monte Alto asserit. ibid.
    CXCu.---Urbanus II Ecclesie Pampilunensis priuilegia, petente Petro de Roda episcopo confirmat. 466
    CXCuI.---Bulla confirmationis priuilegiorum monasterii Moyssiacensis. ibid.
    CXCuII.---Epistola Urbani II pape ad Hugonem abbatem Cluniacensem. 467
    CXCuIII.---Urbani pape II diploma de donatione abbatie Belli-Loci. 468
    CXCIX.---In concilio apud Nemausum, abolito Gregorii uII precepto, Urbanus monasteria Figiacense et Conchense uniri uetat. Utrumque monasterium gubernari a proprio abbate iubet. 469
    CC.---Bulla Urbani II pape pro S. Martino de Campis. 470
    CCI.---Urbanus Burgensem Ecclesiam Romane immediate subiicit, illam ab aliarum metropoleon absoluens obedientia. 471
    CCII.---Urbanus II papa confirmat bona monasterii Riuipollensis, cui nonnulla immunitatis ac exemptionis priuilegia conceduntur. 472
    CCII .---Urbani II pape priuilegium pro monasterio Balneolensi. 474
    CCIII.---Priuilegium monasterii Iuuiniacensis. 476
    CCIu.---Priuilegium pro monasterio S. Aegidii. 477
    CCu.---Bulla pro ecclesia Sancti Saturnini Tolose. 478
    CCuI.---Urbanus monasterii S. Andree Auenionensis priuilegia et possessiones confirmat. 480
    CCuII.---Epistola Urbani pape ad Colomanum Hungarie regem, aduersus Guibertum antipapam, uel Clementem III. ibid.
    CCuIII.---Urbani II P. M. epistola ad Gebehardum episcopum Constantiensem, ut a Reitenbuchensibus quemdam monachum Scafusensibus monachis restituendum curet. 482
    CCIX.---Eiusdem pape epistola ad Odalricum, seu Udalricum, prepositum Reitenbuchensem.---De eadem re. ibid.
    CCX.---Epistola Urbani II pape ad Bononienses.---Eorum fidem laudat. Omnibus qui bello Hierosolymitano interfuerint, peccatorum ueniam proponit. 483
    CCXI.---Urbani II pape bulla, qua monialibus Cremonensibus Sancti Ioannis Euangeliste, omnia illarum iura confirmat. 484
    CCXII.---Urbani II epistola ad Alexium Constantinopolitanum imperatorem.---De expeditione in terram sanctam, et de cruce suscipienda. 485
    CCXIII.---Urbani epistola ad Gerardum Taruannensem.---Canonum contemptores excommunicandos esse. ibid.
    CCXIu.---Urbanus monasterii Cluniacensis libertates et priuilegia confirmat augetque. ibid.
    CCXu.---Urbani II pape epistola ad clerum et populum Tranensis Ecclesie. 488
    CCXuI.---Urbani II epistola ad Hugonem archiepiscopum Lugdunensem. ibid.
    CCXuII.---Urbanus Petro Aragonensium et Pampilonensium regi ceterisque earum regionum fidelibus ecclesiam Pampilonensem commendat. 489
    CCXuIII. Urbanus Oderisio, cardinali Ecclesie Romane et abbati monasterii Casinensis, a sese consecrato, monasterium Glannafoliense, monachis Fossatensibus adiudicatum restituit. ibid.
     CCXIX.---Urbanus II papa sacrum Casinense cenobium eiusdemque bona ab omni iurisdictione liberum sub sancte Romane Ecclesie protectione confirmat, ceterisque per Occidentem monasteriis preferendum esse declarat. 492.
    CCXX.---Priuilegium Urbani II pape ad S. Hugonem pro immunitate cellarum Cluniacensium et interdicto, ac libertate conuocandi apud Cluniacum quem uoluerit antistitem ad chrisma conficiendum et oleum benedicendum. 493
    CCXXI.---Urbanus II Ecclesie Aruernensis priuilegia et possessiones confirmat, statuitque ut eius Ecclesie antistes in ordinatione metropolitani Bituricensis primum locum obtineat. 494
    CCXXII.---Urbani II pape epistola ad Raimundum Ausciensem archiepiscopum.---Aduersus clericos, qui cemeterium S. Orientii uiolauerant. 494
    CCXXIII.---Salmoriaci pagus Ecclesie Gratianopolitane asseritur. ibid.
    CCXXIu.---Urbani II pape epistola ad Bertrandum Narbonensem archiepiscopum. Ecclesie Narbonensis priuilegia corroborat. 495
    CCXXu.---Urbani II pape epistola ad Petrum Goffredi Aquensem archiepiscopum---Mandat ut Narbonensi archiepiscopo, tanquam primati, reuerentiam exhibeat. 496
    CCXXuI.---Urbani II epistola ad Hugonem Lugdunensem archiepiscopum.---Ut Aquensem archiepiscopum primati suo Narbonensi archiepiscopo obedire compellat. ibid.
    CCXXuII.---Priuilegium pro Ecclesia uerulana. ibid.
    CCXXuIII.---Urbanus II ecclesie S. Marie Buronensis protectionem suscipit; bona confirmat, priuilegia constituit, imposito fratribus bizantii aurei censu annuo. 498
    CCXXIX.---Urbani II epistola ad Manassem Remensem archiepiscopum. 499
    CCXXX.---Urbani II pape epistola ad Bernardum Bononiensem episcopum.---Commendat fratres quosdam ab hereticis inuite ordinatos. 500
    CCXXXI.---Iarentoni, abbati S. Benigni Diuionensis, Urbanus asserit monasterium S. uigoris Baiocense, ab Odone episcopo donatum. ibid.
    CCXXXII.---Urbani epistola ad Udalricum, abbatem monasterii S. Michelis ad Mosam.---Concedit ut circa ecclesiam nouam cemeterium constituat. ibid.
    CCXXXIII.---Urbani II pape bulla pro monasterio Wiblingensi. 501
    CCXXXIu.---Bulla Urbani II pro Ecclesia Urgellensi. 502
    CCXXXu.---Urbanus Landulfo, preposito ecclesie S. Ambrosii Mediolanensis, asserit altaris maioris oblationes et ceterorum altarium que intra parietes ecclesie B. Ambrosii statuta sunt uel statuentur. 504
    CCXXXuI.---Bulla Urbani II pape pro monasterio Iesu Nazareni . ibid.
    CCXXXuII.---Urbani epistola ad Petrum Oscensem episcopum.---Oscensem Ecclesiam caput Iacensis Ecclesie constituit. ibid.
    CCXXXuIII.---Urbanus Willelmo regi Anglorum scribit ut res Anselmi  liberas in regno suo faciat ac de suis omnibus illum reuestiat. 506
    CCXXXIX.---Urbani II epistola ad Rogerium comitem Sicilie.---De priuilegio monarchie Sicilie. ibid.
    CCXL.---Alphano archiepiscopo Salernitano eiusque successoribus Acherontine et Consentine prouinciarum primatum asserit, petente Rogerio duce. 507
    CCXLI.---Urbanus II Brunonis et Lanuini  possessiones concessas a Rogerio comite et Ioanne episcopo Scyllacensi, confirmat. 509
    CCXLII.---Urbanus, consecrato Gerlando episcopo, fines restitute ecclesie Agrigentine confirmat. 510
    CCXLIII.---Urbani II epistola ad fratres S. Huberti Andaginensis. 511
    CCXLIu.---Urbani II epistola ad Leodienses pro Theoderico abbate. ibid.
    CCXLu.---Urbani II rescriptum pro Casinensi monasterio. 512
    CCXLuI.---Bulla Urbani II pape pro monasterio Sancti Cucuphatis. 513
    CCXLuII.---Urbani II bulla pro Casinensi monasterio. 515
    CCXLuIII.---Urbani II epistola ad Manassem Remensem archiepiscopum. 517
    CCXLIX.---Bulla pro abbate Maioris Monasterii Turonensis. 518
    CCL.---Urbani II epistola ad episcopum Magdeburgensem.---Ne  uacillet, sed recte cause insistat, hortatur. 518
    CCLI.---Urbanus II Hartmannum, abbatem Gottwicensem, Gebehardo, Constantiensi episcopo, in apostolica legatione adiutorem constituit. 519
    CCLII.---Urbanus II monasterii Gottwicensis priuilegia, rogante Hartmanno abbate, confirmat. ibid.
    CCLIII.---Priuilegium immunitatis Schafhusano in Hirsaugia monasterio concessum. ibid.
    CCLIu.---Urbani II epistola ad Rodulfum comitem.---Pro immunitate ecclesiastica. 521
    CCLu.---Urbani II epistola ad Hugonem Lugdunensem archiepiscopum. ibid.
    CCLuI.---Urbani II epistola ad Ebredunensem, uapincensem et Diensem episcopos.---Antequam reconcilientur, fidelitatem excommunicatis nullus seruare cogitur. ibid.
    CCLuII.---Urbani II epistola ad Hugonem, episcopum Gratianopolitanum.---Extraordinaria pollutio in naturalibus non impedit matrimonium. 522
    CCLuIII.---Urbani II pape epistola ad Hugonem Cluniacensem abbatem.---S. Bertini monasterium ei iuxta consuetudines Cluniacenses informandum concedit. ibid.
    CCLIX.---Priuilegium Urbani II pape Raginero, abbati monasterii S. Petri Crispiniensis Rome concessum. ibid.
    CCLX.---Urbanus II cenobium Generense in Guasconia in ius et proprietatem apostolice sedis recipit et priuilegio communit sub annuo censu II unciarum auri. 523
    CCLXI.---Urbani II pape priuilegium pro monasterio Latiniacensi. 523
    CCLXII.---Urbani II epistola ad Rotgerium Suessionensem episcopum.---Ut in parochianis ecclesiis canonici regulares ordinentur. 524
    CCLXIII.---Urbani pape epistola ad Bernardum archiepiscopum Toletanum. 525
    CCLXIu.---Bulla Urbani II pape ad Petrum episcopum Iaccensem. ibid.
    CCLXu.---Urbani II pape priuilegium pro Ecclesia Iaccensi. 526
    CCLXuI---Urbanus Petronium, episcopum Legi nensem, ex matre non legitima editum, ab huius peccati uinculo absoluit. 527
    CCLXuII.---Urbanus II papa committit Mathildi comitisse restitutionem ecclesie Sancti Floriam, faciendam ab episcopo Mantuano ad fauorem monasterii Sancti Benedicti de Padolyrone. ibid.
    CCLXuIII.---Urbani II epistola ad clerum populumque Salernitanum.---Pro immunitate ecclesiastica. 528
    CCLXIX.---Urbani II epistola ad Godinum, antistitem Uritanum.---Mandat ut sedem episcopalem, in urbem. Uriam quondam translatam, Brundisio urbi reddat. ibid.
    CCLXX.---Urbani epistola ad uitalem presbyterum .---In dignitate seruanda Simoniacis misericordia potest impendi, si eos uita commendat. ibid.
    CCLXXI.---Ad eumdem.---Filii uel filie ante, uel post compaternitatem geniti legitime coniungi possunt. 529
    CCLXXII.---Ad eumdem.---Uxor simul cum uiro filium alicuius in baptismate non suscipiat. ibid.
    CCLXXIII.---Ad Lucium, prepositum Sancti Iuuentii.---De ualore baptismi aliorumque sacramentorum a criminosis sacerdotibus collatorum. ibid.
    CCLXXIu.---Urbanus ecclesie S. Trinitatis, in loco qui Pons Guinizeli dicitur, priuilegia instituit, ea lege ut clerici Mediolanensis monete nummos sex quatuor annis Lateranensi palatio persoluant. 533
    CCLXXu.---Urbanus papa in epistola ad populum S. uincentii uulturnensis iuxta Capuam. 534
    CCLXXuI.---Urbanus II permittit ut Iordani principis filia, infantula Rainaldo, Rodeli filio, inuitis matre et parentela, desponsata, alii uiro nuptum detur. ibid.
    CCLXXuII.---Aliud Urbani II decretum. 535
    CCLXXuIII.---Aliud Urbani II decretum. ibid.
    CCLXXIX.---Urbanus II canonicis regularibus quibusdam scribit de canonicorum disciplina restituenda. ibid.
    CCLXXX.---Urbani epistola ad Bernardum Toletanum archiepiscopum.---Cum Ricardo Massiliensi episcopo sit adempta legatio, ipse inuigilet omnibus; archiepiscopus Compostellanus uinculis solutus, suo restituatur officio Moneat cui committendam legationem putet. 536
    CCLXXXI.---Urbani II pape epistola ad Galonem, S. Quintini Bellouacensis prepositum.---Confirmat donationem terre de Alnella factam a Guillelmo Parisiensi episcopo. 537
    CCLXXXII.---Urbanus mittit litteras in gratiam monachorum S. Andree uiennensis, quos et eorum baiulos in tantum uexauerat Guido, eiusdem urbis archiepiscopus, ut etiam ex his nonnullos in carcere retineret. ibid.
     CCLXXXIII.---Urbanus Iuoni Carnotensi et Ramnulfo Santonensi episcopis scribit in gratiam monachorum uindocinensium, quos ab omni episcoporum subiectione immunes esse declarat. ibid.
    CCLXXXIu.---Monasterii uindocinensis libertas confirmatur. 537
    CCLXXXu.---Urbani epistola ad archiepiscopos et episcopos Francie.---Philippum regem, qui dimissa uxore sese adultere addixerat, gaudet ad cor rediisse. 538
    CCLXXXuI.---Urbani epistola ad Hugonem, Cluniacensem abbatem.---Illi significat in Romana nuper synodo se decreuisse ut monasterium S. Germani Antissiodorense, ab abbate in concilio Nemausensi sibi refutatum, ei committeretur. ibid.
    CCLXXXuII.---Bulla Urbani II qua Barbastrensis sedes constituitur. 539
    CCLXXXuIII.---Urbani epistola ad Ingelrannum Laudunensem episcopum.---Hortatur ut fratribus B. Remigii altare Corbiniacense restituat. 539
    CCLXXXIX.---Urbanus II confirmat monasterium Blaubeurense in diecesi Constantiensi, ac donationes omnes eidem ab Adelaide patruisque factas. 540
    CCXC.---Urbani II pape bulla, qua monasterium S. Blasii in sedis apostolice protectionem recipit. 541
    CCXCI.---Bulla Urbani II pro monasterio S. Saturnini in pago Urgellensi. 542
    CCXCII.---Urbani epistola ad Hugonem, archiepiscopum Lugdunensem.---Nuntiat tandem primatum eius a Daimberto, archiepiscopo Senonensi, agnitum Rome esse. 543
    CCXCIII.---Urbanus in monasterio Casalis S. Petri eam semper discipline regularis institutionem conseruari iubet, quam iuxta uallumbrosanorum fratrum consuetudinem Andreas, monasterii conditor, stabilierat. 544
    CCXCIu.---Monasterii S. Crucis possessiones, rogante Amato, archiepiscopo Burdigalensi, confirmat. 545
    CCXCu.---Urbani epistola ad Hugonem archiepiscopum Lugdunensem.---De Roberto abbate Cisterciensi ex eremo reuocando. ibid.
    CCXCuI.---Urbani II epistola pro Ioanne archidiacono Atrebatensi. ibid.
    CCXCuII.---Urbanus monasterii Psalmodiensis libertatem confirmat ne ullam dominationem Massilienses ibi habeant. ibid.
    CCXCuIII.---Urbani II pape epistola ad canonicos S. Andree Burdegalensis.---Notum facit eorum controuersiam cum clericis S. Seuerini ita definitam fuisse in concilio Romano, ut ecclesia S. Andree proprium habeat cemeterium in perpetuum. ibid.
    CCXCIX.---Epistola Urbani II pape ad Petrum prepositum et canonicos ecclesie Ruthenensis. 546
    CCC.---Urbani epistola ad Alfanum, Salernitanum archiepiscopum. 547
    CCCI.---Bulla Urbani II pape qua beatissimi legislatoris et monachorum patriarche Benedicti corpus Casini quiescere, ex eiusdem S. Patris reuelatione, et signo restitute salutis, declarat. 549
    CCCII.---Urbanus Petro Hispaniarum regi eiusque successoribus rite substituendis concedit ut ecclesias uillarum, tam earum quas in Saracenorum terris capere potuerint, quam earum quas ipsi in regno edificare fecerint, per que uoluerint monasteria, sedibus duntaxat episcopalibus exceptis, distribuant; regni proceribus eamdem licentiam concedens, ut ecclesias quas in Saracenorum terris iure belli acquisierint, uel in propriis hereditatibus fundauerint, sibi suisque heredibus cum primitiis et decimis propriarum duntaxat hereditatum retineant, uel quarumlibet capellarum uel monasteriorum ditioni subdant. 550
    CCCIII.---Urbanus clero et populo Lemouicensi precipit ut Humbaldo episcopo de Simonia purgato, a seque in integrum restituto, obediant. 551
    CCCIu.---Clero et populo Lemouicensi Humbaldum episcopum iterum commendat. 552
    EPISTOLAE DIuERSORUM AD URBANUM II. 551
    I.---Epistola Boamundi principis Antiochie, Raymundi comitis Sancti Aegidii, Godefridi ducis Lotharingie, Roberti comitis Northmannie, Roberti comitis Flandrensis, et Eustachii comitis Bolonie, ad Urbanum papam. ibid.
    II.---Theodorici abbatis et filiorum ecclesie B. Huberti Andaginensis libellus supplex ad Urbanum papam contra uiredum intrusum. 555
    III.---Epistola monialium Blasilie in Aruernis ad Urbanum papam II. 557
    In sequentes Urbani sermones admonitio. 559
    URBANI II PAPAE SERMONES. 561
     I.---Sermo post consecrationem ecclesie Cluniacensis. 561
    II.---Oratio ad Iuonem consecratum. 563
    III.---Orationes in concilio Claromontano habite. 565
    EPITAPHIUM SIMONIS COMITIS CRESPEIENSIS. 581
    B. Urbani epitaphium duplex. 583

SAECULI XI AUCTORES ANNI INCERTI ET SCRIPTA .


uALCANDUS MEDIANI MONASTERII MONACHUS.
    Notitia in ualcandum. ibid.
    uITA S. HILDULFI episcopi Treuirensis et fundatoris Mediani monasterii. 587
    CAP. I.---S. Hildulfi primordia. ibid.
    CAP. II.---Fit clericus nec multo post monachus. 588
    CAP. III.---Treuirensi sedi preficitur. 589
    CAP. Iu.---Eius in episcopatu uirtutes. 590
    CAP. u.---Corpus S. Maximini transfert. 591
    CAP. uI.---Episcopatum dimittit. 592
    CAP. uII.---Fauente Tullensi episcopo in uosagum secedit. 593
    CAP. uIII.---Medianum monasterium condit. 594
    CAP. IX.---Congregatis discipulis abbatem prefecit Leubaldum. ibid.
    CAP. X.---Spinulum Ioannem et Benignum uiros pios recipit. 595
    CAP. XI.---Ab Erardo episcopo uisitatur. ibid.
    CAP. XII.---Otilie Eticonis ducis filie uisum et baptismum confert. 596
    CAP. XIII.---De Begonis donis et pio obitu S. Spinuli. ibid.
    CAP. XIu.---Ad cuius tumulum fiunt miracula. 597
    CAP. Xu.---Que cessare imperat S. Hildulfus ne fratrum tranquillitas turbetur. ibid.
    CAP. XuI.---Donationes facte monasterio, S. Hildulfi mortificatio, sibi fuga consulit. 598
    CAP. XuII.---Defuncto abbate Leutbaldo, resumit curam pastoralem in monachos. 599
    CAP. XuIII.---S. Erardus ipsi ualedicit. ibid.
    CAP. XIX.---Eius discipline se subdit uir illustris Theudoaldus. 600
    CAP. XX.---S. Hildulfi obitus et sepultura. 601
    CAP. XXI.---De felici obitu sanctorum Ioannis et Benigni. 602
    CAP. XXII.---Ad eorum tumulum sanctimonialis manus arida sanatur. 604
    CAP. XXIII.---Mulier ceca illuminatur ibid.
    CAP. XXIu.---ibid.
    DE SUCCESSORIBUS S. HILDULPHI IN MONASTERIO MEDIANENSI. 605
    uITA SANCTI DEODATI. ibid.
    De sancto Deodato primum episcopo Niuernensi, dein abbate uallis Galilee in uosago Commentarius preuius. ibid.
    Incipit uita. 611
    CAP. I.---Ortus, episcopatus Niuernensis, uita solitaria. ibid.
    CAP. II.---Discessus in uallem Galileam. Ecclesia et monasterium constructum, ac priuilegiis munitum. 617
    CAP. III.---Mutua caritas SS. Deodati et Hildulphi; illius obitus et sepultura et huius successio. 623
    CAP. Iu.---ueneratio SS. Deodati et Hildulfi in tunicis et corporibus. Eleuatio eorumdem. uita approbata. 629

GUDINUS LUXOuIENSIS.
    PLANCTUS RHYTHMICUS. 635.

WIDO MONACHUS.
    WIDONIS EPISTOLA AD HERIBERTUM. 637

RAYMUNDUS ARNALLI.
    EPISTOLA AD ABBATEM SUUM. 639
    Monitum. 639
    Epistola. 641

ALWALO.
    EPISTOLA AD L. PONTIFICEM. ibid.

ANSELLUS SCHOLASTICUS.
    Notitia. 642
    uISIO ANSELLI SCHOLASTICI. ibid.
    De musicis opusculis sequentibus monitum. 651
    BERNELINI MUSICA. 653
    ANONYMI I MUSICA. 674
    ANONYMI II MUSICA. 681
    ANONYMI III FRAGMENTUM MUSICES. 685
    MENSURA MONOCHORDI BeTII. 687
     OTKERI MENSURA QUADRIPARTITAE FIGURAE. 691
    MONOCHORDUM ENCHERIADIS. 693

A. CIuIS SPIRENSIS.
    EPISTOLA AD HERIBERTUM COLONIENSEM ARCHIEPISCOPUM aduersus preproperas peccatorum absolutiones. ibid.

MONACHUS QUIDAM.
    EPISTOLA AD ODERICUM ABBATEM MONASTERII uINDOCINENSIS. 697

CONGREGATIO S. ALBINI ANDEGAuENSIS.
    EPISTOLA AD P. PAPAE NEPOTEM.---Conqueritur de iniustitia legati apostolici in causa ecclesie S. Clementis de Credonio. ibid.

ANONYMUS FISCANNENSIS.
    LIBELLUS DE REuELATIONE, etc., FISCANNENSIS MONASTERII. 699
    Admonitio preuia. ibid.
    Incipit Prologus. 701
    Incipit Tractatus. ibid.
    CAP. I.---Hic explicit quare sanctorum basilice edificantur. 704
    CAP. II.---Quomodo uallem Fiscannensem suo nomini consecrandam elegit Deus. 704
    CAP. III.---De duce Ansegiso. ibid.
    CAP. Iu.---De contractis canibus et equis. 705
    CAP. u.---De B. uaningo et quomodo fuit a febre correptus. 707
    CAP. uI.---De Fiscannensi ecclesia primo per regem Lotharium fundata, et ditissimis prediis dotata. 708
    CAP. uII.---Quomodo rex Lotharius ipsius templi curam Childemarce et pluribus uirginibus commisit, administrantibus SS. Audeno et Wandregesillo. 709
    CAP. uIII.---Quomodo B. Leodegario linguam abscinderat Ebroinus, et postea diuinitus recuperauit. ibid.
    CAP. IX.---De barbarorum irruptione, templique uastatione, sacrarumque uirginum expulsione et interfectione. 711
    CAP. X.---De renouatione ecclesie Fiscannensis sub duce Guillelmo. 713
    CAP. XI.---De tecto quod mare attulit de Constantiensi prouincia, et duobus lignis que defuerunt. 714
    CAP. XII.---De angelo et cultello, et uestigiis remanentibus in eodem lapide de quo ascendit angelus. 715
    CAP. XIII.---Quomodo dux et pontifices admirabantur angelum tam subito euanescere. ibid.
    CAP. XIu.---Quomodo dux Richardus existens in quadam sublimi fenestra sui palatii, petiit quenam scilicet ibi esset ecclesia. 716
    CAP. Xu.---Quare dux Richardus in reedificatione ecclesie Fiscannensis posuit manu propria lapidem, supra quem angelus ascenderat, in fundamento ecclesie. ibid.
    CAP. XuI.---Quoddam admirabile miraculum de corpore et sanguine Domini nostri Iesu Christi. 717
    CAP. XuII.---Quomodo dux Richardus eiicere fecit canonicos ab ipsa ecclesia: et ibidem monachos introduxit. 718
    CAP. XuIII.---Quomodo dux Richardus in lecto a gritudinis iacens filium suum Richardum heredem sibi constituit, et ecclesiam Fiscannensem commendauit. 719
    CAP. XIX.---Quomodo Richardus II fecit appropriare usui monachorum Fiscannensem ecclesiam. 720
    CAP. XX.---De libertate Fiscannensis ecclesie monasterii, uel quomodo dux absoluit ab omni episcoporum iugo. 722
    CAP. XXI.---Quomodo Guillelmus abbas perrexit iussu ducis, et quomodo priuilegia a domino papa obtinuit. ibid.

MONACHI ARULENSES.
    LIBELLUS SUPPLEX ad Patres in concilio apud S. Tiberium anno 1050 congregatos, aduersus bonorum monasterii inuasores. 723
    SERMO DE S. MARCULFO abbate Nantensi confessore. 725
    OPUSCULUM DE SEPTEM ARTIBUS. 729
    FORMA EXCOMMUNICATIONIS.---Hec est excommunicatio in qua fuit sanctus Theutbaldus, uiennensis archiepiscopus, et Isarnus Gratianopolitanus episcopus. 731
    DYPTICHA ECCLESIAE ARELATENSIS. 734
    NOMINA EPISCOPORUM GRATIANOPOLITANAE ECCLESIAE. 735
     NOMINA ANTISTITUM MATISCENSIS ECCLESIAE. 737
    MONUMENTA QUAEDAM DE TREUGA DOMINI.
    Monitum. ibid.
    I.---Concilium Tulugiense habitum sub Guifredo archiepiscopo Narbonensi. 739
    II.---Synodus Helenensis sub Oliba episcopo Ausonensi. 742
    III.---Concilium Narbonense habitum anno 1054. 743
    Iu.---Excerpta concilii apud S. Aegidium habiti anno 1056. 747
    u.---Concilium Troianum habitum ab Urbano II anno 1093. 748
    uI. Synodale decretum de pace, que uulgo TREuIA DEI dicitur, constitutum a Willelmo seniore, rege Anglorum ac duce Northmannorum, et episcopis Northmannie, apud Cadomum anno 1042. ibid.
    uII.---Germanicum incerti loci concilium quo Treue Dei pia et sancta institutio stabilita est, anno circiter 1041 celebratum. 750
    RHYTHMUS SATYRICUS de temporibus Roberti regis. 751
    RHYTHMI uETERES.---I. Rhythmus militum Mutinensium.---II. Rhythmus de Ludouico II imp. per Adelgisum capto. 755
    Precedit L. A. Muratorii dissertatio de rhythmica ueterum pesi. ibid.
    Incipit Rhythmus militum Mutinensium. 801
    Incipit Rhythmus de Ludouico. 803
    CARMEN DE IOSEPH PATRIARCHA. 805

SAECULI XI MONUMENTA LITURGICA.
    SEQUENTIAE ad seculum usque XI composite. 807
    HYMNORUM COLLECTIO ANTIQUA. 813
    Hymnus I sancti Nicolai. 813
    Hymnus II eiusdem sancti Nicolai. ibid.
    Hymnus I sancti Syluestri pape. 814
    Hymnus II eiusdem sancti Syluestri. 815
    Hymnus III eiusdem sancti Syluestri. ibid.
    Hymnus sancti Seuerini abbatis. 816
    Hymnus I sancti Marci martyris. 817
    Hymnus II eiusdem, sancti Marii. ibid.
    Hymnus sancti Flauiani confessoris. 819
    Hymnus sancti Iuuenalis, Narniensis episcopi. ibid.
    Hymnus sancti Apollinaris. 821
    Hymnus sancti Iusti martyris. ibid.
    Hymnus sancti Clementis. ibid.
    SACRAMENTARIUM uETUS.
    Monitum. 823
    Octauii Turcii obseruationes preuie. 825
    Excerpta ex ueteribus liturgicis codicibus Fontauellanensibus.---Admonitio. 877
    Excerpta ex primo codice Auellanensi. 879
    Excerpta ex secundo codice Auellanensi 909
    In ipit officium Breuiarii secundum ordinem eremi Sancte Crucis Fontis Auellane. 949
    Incipit officium B. Marie uirginis secundum consuetudinem monachorum monasterii Sancte Crucis Fontis Auellane. 970
    MICROLOGUS, de ecclesiasticis obseruationibus opusculum. 973
    Iacobus Pamelius Brugensis lectori. ibid.
    De auctore Micrologi. 975
    CAP. I.---De introitu misse. 979
    CAP. II.---De Gloria in Excelsis, et Dominus uobiscum. ibid.
    CAP. III.---De prima oratione in missa. ibid.
    CAP. Iu.---De numero orationum in missa. 980
    CAP. u.---De authenticis orationibus. ibid.
    CAP. uI.---De conclusione orationum. 981
    CAP. uII.---Iterum de conclusione seu confirmatione orationum. ibid.
    CAP. uIII.---De epistola ad missam legenda. 982
    CAP. IX.---De euangelio legendo. ibid.
    CAP. X.---De oblatione in altari componenda. 983
    CAP. XI.---Quid super oblationem sit dicendum. 984
    CAP. XII.---Quid auctum sit in Canone. ibid.
    CAP. XIII.---Quid superfluum sit in Canone. 985
    CAP. XIu.---De signis super oblationem. 986
    CAP. Xu.---De acceptione oblationis in manus. 987
    CAP. XuI.---De commemoratione Dominice passionis. ibid.
    CAP. XuII.---De commemoratione mortuorum, et reliquis obseruantiis, usque in finem Canonis. ibid.
    CAP. XuIII.---De panis fractione et communicatione. 989
     CAP. XIX.---De uitanda intinctione. 989
    CAP. XX.---Repetitio a superioribus misse. 990
    CAP. XXI.---De benedictione post missam. ibid.
    CAP. XXII.---Quid agat sacerdos post missam. 992
    CAP. XXIII.---Breuis descriptio celebrande misse. ibid.
    CAP. XXIu.---De uernali ieiunio. 995
    CAP. XXu.---De estiuali ieiunio. 997
    CAP. XXuI.---De autumnali ieiunio. 1000
    CAP. XXuII.---De hiemali ieiunio. ibid.
    CAP. XXuIII.---De officiis eorumdem ieiuniorum. ibid.
    CAP. XXIX.---De uacantibus Dominicis. 1002
    CAP. XXX.---De Aduentu Domini. 1003
    CAP. XXXI.---De euangelio, Cum appropinquaret. ibid.
    CAP. XXXII.---De historia, Clama. 1004
    CAP. XXXIII.---De septem diebus ante Natale Domini. ibid.
    CAP. XXXIu.---De Natali Domini. 1005
    CAP. XXXu.---De secunda uespera sancti Stephani. ibid.
    CAP. XXXuI.---De Innocentibus. ibid.
    CAP. XXXuII.---De officio. Dum medium silentium. 1006
    CAP. XXXuIII.---De eodem officio, in alia Dominica repetendo. 1007
    CAP. XXXIX.---De octaua Domini. 1007
    CAP. XL.---De Epiphania. 1008
    CAP. XLI.---De Dominicis post Epiphaniam. 1009
    CAP. XLII.---De duobus festis in unum diem concurrentibus. ibid.
    CAP. XLIII.---De martyribus Rom. pontificibus. 1010
    CAP. XLIu.---De octauis sanctorum. ibid.
    CAP. XLu.---De priori uespera Dominicali. 1011
    CAP. XLuI.---De aqua aspersionis, Gloria in excelsis, Ite missa est, Credo in unum. ibid.
    CAP. XLuII.---De Septuagesima. 1012
    CAP. XLuIII.---De festis infra Septuagesimam uel Quinquagesimam occurrentibus. ibid.
    CAP. XLIX.---De Capite Ieiunii. 1013
    CAP. L.---De Quadragesima. ibid.
    CAP. LI.---De oratione super populum. 1014
    CAP. LII.---De diebus Dominice passionis. 1015
    CAP. LIII.---De Sabbato sancto. 1016
    CAP. LIu.---De Paschali obseruatione. ibid.
    CAP. Lu.---De festis infra Paschale tempus. 1017
    CAP. LuI.---De Pascha annotino. 1018
    CAP. LuII.---De Litaniis. ibid.
    CAP. LuIII.---De hebdomada Pentecostes. ibid.
    CAP. LIX.---De octauis Pentecostes. 1019
    CAP. LX.---De officio S. Trinitatis. ibid.
    CAP. LXI.---De concordia et ordine officiorum. 1020
    CAP. LXII.---De Dominicali officio non facile pretermittendo. 1022

SAECULI XI MONUMENTA DIPLOMATICA.
    IMPERATORUM GERMANIAE ET REGUM FRANCORUM diplomata et constitutiones ecclesiastice. 1021

RADULFUS III, BURGUNDIONUM REX.
    RADULFI DIPLOMATA. ibid.
    I.---Confirmat que monasterio S. Andree uiennensis donauerat Conradus pater eius. ibid.
    II.---Amizoni, archiepiscopo Tarantasiensi, comitatum eiusdem urbis donat. 1023
    III.---Ecclesiam S. Nicolai de Poliniaco S. Odiloni ac monasterio Cluniacensi concedit. 1024

HENRICUS I FRANCORUM REX.
    DIPLOMATA. 1025
    I.---Pro monasterio S. Saluii apud Monsterolum.---Henricus aui sui Hugonis patrisque Roberti donationes eidem loco factas confirmat. 1025
    II.---Placitum pro cenobio Sancti Medardi aduersus Rotbertum Codiciacensem. 1027
    III.---Henricus I rex Francorum canonicis Carnotensibus liberum concedit fiscum Unigradum. 1028
    Iu.---Priuilegium pro monasterio Sancti Theodorici prope Remos.---Adiutus rex ab Alberto abbate in expugnatione Castri Noui, eius monasterium a iugo aduocatorum et uexationibus archidiaconorum absoluit. 1029
    u.---Priuilegium Henrici I Francorum regis pro Case Dei monasterio. 1031
    uI.---Charta pro monasterio S. uictoris Niuernensis.---Erepta e laicorum manu abbatia S. uictoris Niuernensis restauratur. 1032
    uII.---Charta de libertate data cuidam Ainardo. 1034
    uIII.---Henrici Francorum regis diploma quo abrogat  iniustam consuetudinem. Ne porte ciuitatis Aurelianensis tempore uindemie claudantur; nec custodes adhibeantur. 1035
    IX.---Charta Henrici regis pro monasterio Sancti Petri. 1036
    X.---Henricus I rex inducit canonicos regulares in ecclesiam S. Martini a Campis, a se restauratam. 1037
    XI.---Henricus rex ecclesias SS. Stephani, Iuliani, Seuerini, et Bacchi canonicis Parisiensibus tradit. 1038
    XII.---Henricus rex abbatiolam S. Germani in Laia Ecclesie Parisiensi concedit. 1039

CHUONRADUS II IMP.
    CONSTITUTIONES. 1039
    I.---Edictum de mancipiis Ecclesiarum. ibid.
    II.---Capitula de beneficiis. 1041
    III.---Edictum de beneficiis. 1042
    Iu.---Rescriptum de lege Romana. 1044
    DIPLOMATA. 1043
    I.---Chuonradi II priuilegium pro abbatia uuiscbiki. 1043
    II.---Chuonradi II priuilegium pro monasterio Corbeiensi petente Truchtmaro abbate. 1045
    III.---Chuonradi II Italie regis diploma, quo confirmat iura monasterio Lucensi Sancti Pontiani. 1046
    Iu.---Chuonradi I Romanorum imperatoris diploma, quo Guidoni II Farfensi abbati, eiusque monasterio bona ac iura quecunque confirmat . . 1047
    u.---Chuonradi II Italie regis ac primi inter Augustos preceptum per quod monasterio sanctimonialium Lucensium Domini Saluatoris omnia illarum iura ac priuilegia confirmat. 1048
    uI.---Chuonradi Augusti I diploma, quo omnia iura ac bona confirmat Guinizoni abbati monasterii Sancti Saluatoris in Amiate Clusine dieceseos. 1049
    uII.---Chuonradi imp. priuilegium pro Ecclesia Paderbornensi. 1051
    uIII.---Chuonradi priuilegium pro monasterio Corbeie Noue. 1052
    IX.---Chuonradi priuilegium pro ecclesia S. Gorgonii. 1053
    X.---Chuonradi preceptum pro monasterio S. Chiliani. 1054
    XI.---Pro Ecclesia Paderbornensi. ibid.
    XII.---Pro Ecclesia Paderbornensi. 1055
    XIII.---Pro Ecclesia Paderbornensi. 1056
    XIu.---Chuonradus II imperator Hubaldo Cremonensi episcopo iura uaria et comitatum ipsius ciuitatis confirmat. 1057
    Xu.---Chuonradus II rex, imperator I, Hubaldo Cremonensi episcopo, eiusque Ecclesie, omnia priuilegia et bona confirmat. 1058
    XuI.---Littere Chuonradi I imperatoris ad ciues Cremonenses, ut episcopo Cremonensi de quibusdam querelis satisfaciant. 1059
    XuII.---Pro Ecclesia Paderbornensi. ibid.
    XuIII.---Pro Ecclesia Paderbornensi. 1060
    XIX.---Pro Ecclesia Paderbornensi. 1061
    XX.---Chuonradi imp. priuilegium pro monasterio S. Martini. 1062
    XXI.---Chuonradi preceptum pro Ecclesia Paderbornensi. 1064
    XXII.---Chuonradi I imperatoris priuilegium confirmatorium omnium iurium monasterii Ticinensis Sancti Petri, quod appellatur in Celo Aureo. 1065
    XXIII.---Chuonradi I imp. priuilegium pro Ecclesia Bremensi. 1068
    XXIu.---Confirmatio omnium iurium ac priuilegiorum facta a Chuonrado imperatore Ecclesie Mantuane. 1069
    XXu.---Chuonradi I imperatoris diploma, quo monasterium Taruisinum Sancti Theonesti martyris sub sua protectione recipit, eiusque iura confirmat. 1070
    XXuI.---Chuonradi II regis, imperatoris primi, preceptum quo omnia predia cuiusdam Adami, qui Henricum diaconum cardinalem Cremonensis Ecclesie iniuste occiderat, eidem Ecclesie ad reparationem damni concedit. 1071
    XXuII.---Chuonradi primi Augusti diploma per quod monasterio Segusino S. Iusti bona collata ab Africo episcopo, et Maginfredo marchione, confirmantur. 1072
    XXuIII.---Chuonradi I imperatoris diploma, quo parthenoni Sancti Xysti in urbe Placentina posito omnia priuilegia illius et iura confirmat. 1074
    XXIX.---Chuonradi I imperatoris diploma quo omnia iura et bona confirmat monasterio Sancti uincentii ad uulturnum. 1075
    XXX.---Chuonradi I Augusti preceptum, quo Ingoni episcopo Mutinensi comitatum eiusdem urbis et agri cum suis iuribus largitur. 1076
     XXXI.---Chuonradi I imp. preceptum pro Ecclesia Hamburgensi. 1078
    XXXII.---Chuonradi I imperatoris diploma quo Ingoni episcopo Mutinensi omnia iura ac priuilegia Mutinensis Ecclesie confirmat, eumque Mutine comitem constituit. 1079

HEINRICUS III IMP.
    CONSTITUTIONES. 1081
    I.---Constitutio de Iuramento calumnie. ibid.
    II.---Conuentus Turicensis. 1082
    III.---Constitutionis de beneficiis amittendis fragmenta. 1084
    DIPLOMATA. 1085
    I.---Priuilegium pro monasterio Corbeiensi et parthenone Herifordensi. ibid.
    II.---Priuilegium pro Ecclesia Paderbornensi. 1088
    III.---Priuilegium pro monasterio Corbeiensi et parthenone Herifordensi. 1089
    Iu.---Decretum Heinrici regis III quo interdicit Walderico abbati monasterii Cremonensis Sancti Laurentii alienationem et precarias bonorum ipsius cenobii absque consensu episcopi Cremonensis. 1090
    u.---Diploma Heinrici III regis Romanorum Popponi abbati concessum.---Omnes monasterii possessiones et immunitates confirmat. 1091
    uI.---Priuilegium pro parthenone S. Marie Mimigardefordensi. 1092
    uII.---Diploma Heinrici II imperatoris de permutatione facta inter abbatiam Sancti Maximini Treuirensem et Stabulensem. 1093
    uIII.---Priuilegium pro monasterio S. Petri Mindensi. 1094
    IX.---Priuilegium pro monasterio Herifordensi. 1096
    X.---Confirmatio priuilegiorum et iurium Mantuane Ecclesie facta ab Henrico III, Germanie et Italie rege. 1097
    XI.---Heinricus I imperator Cremonensi Ecclesie restituenda decernit eidem ablata a Gerardo nepote Heriberti archiepiscopi Mediolanensis. 1099
    XII.---Heinrici III regis, imperatoris II diploma quo omnia bona confirmat monasterio ueronensi Sancti Zenonis. 1100
    XIII.---Heinricus III rex, et imperator II, canonicis Patauinis eorumque Ecclesie priuilegia renouat. 1102
    XIu.---Heinrici III regis, inter imperatores secundi, diploma, quo canonicis Taurinensibus Sancti Saluatoris iura ac bona omnia confirmat. 1103
    Xu.---Preceptum Heinrici imperatoris de libertate et rebus monasterii Casauriensis. 1105
    XuI.---Preceptum Heinrici imperatoris de libertate et rebus monasterii Casauriensis. 1106
    XuII.---Heinricus, inter imperatores secundus, Bernardo Patauino episcopo ius cudende pecunie elargitur. 1107
    XuIII.---Priuilegium pro Ecclesia Bremensi. ibid.
    XIX.---Heinrici inter imperatores secundi diploma quo duos aduocatos cum uariis iuribus ac priuilegiis concedit monasterio ueronensi Sancti Zenonis. 1108
    XX.---Heinrici III diploma pro Sancto Maximino.---Interuentu Leonis pape IX restituit monasterio curtem Prichinas, pluresque uillas confirmat ad usus fratrum. 1110
    XXI.---Priuilegium domni Heinrici tertii regis seu imperatoris super Clotteno.---Confirmat monasterio Brunwillarensi donationem factam a Richeza regina Polonie. 1111
    XXII.---Diploma Heinrici III, pro Brunwillarensi monasterio.---De fundationis monasterii confirmatione per Hermannum Coloniensem archiepiscopum et Richezam reginam Polonie, deque iure aduocatorum. 1113
    XXIII.---Diploma Heinrici III pro sancto Maximino. Aduersus aduocatos, quorum iuri et priuilegiis limites ponit. 1115
    XXIu.---Heinricus inter reges tertius, inter Augustos secundus, bona ac iura cuncta suo precepto confirmat Ecclesie uercellensi, eiusque episcopo Gregorio. 1117
    XXu.---Heinrici III regis, et II imperatoris, diploma quo clerum uolaterranum a iure comitum eximit, et Ecclesie uolaterrane omnia illius iura ac priuilegia confirmat. 1118
    XXuI.---Heinricus III rex, imperator II, Arimannis Mantuanis iura ac immunitates confirmat. 1120
    XXuII.---Heinricus rex III, imperator II, canonicis Ecclesie Cremonensis omnia illorum bona confirmat. 1121
    XXuIII.---Heinrici III, Germanie ac Italie regis et imperatoris II, priuilegium concessum Ferrariensi populo. 1122
     XXIX.---Preceptum domni Heinrici III imperatoris Augusti pro monasterio Prumiensi.---Confirmat ipsius priuilegia et possessiones. 1123

HEINRICUS Iu IMP.
    CONSTITUTIONES. 1125
    I.---Conuentus Oppenheimensis. ibid.
    II.---Conuentus Ticinensis. 1126
    III.---Conuentus Moguntinus. 1128
    Iu.---Synodus Moguntina. 1129
    u.---Curia Moguntina. 1135
    uI.---Curia Moguntina. 1137
    uII.---Conuentus Ratisponensis. 1140
    DIPLOMATA. 1139
    I.---Priuilegium pro Ecclesia Hamburgensi. 1139
    II.---Priuilegium pro Ecclesia S. Petri Mindonensi. 1141
    III.---Priuilegium pro Ecclesia Paderbornensi. 1142
    Iu.---Diploma Heinrici Iu regis Romanorum pro monasterio Stabulensi.---Confirmat antiquorum regum priuilegia, aduocatorum oppressiones uerat, iubetque ut duobus monasteriis, Stabulensi et Malmundario, unicus sit abbas. 1143
    u.---Priuilegium pro Ecclesia Osnabrugensi. 1144
    uI.---Priuilegium pro Ecclesia Osnabrugensi. 1146
    uII.---Confirmatio priuilegiorum et iurium episcopo Patauino eiusque Ecclesie facta ab Heinrico Iu rege. 1149
    uIII.---Heinrici Iu Germanie ac Italie regis priuilegium Petro abbati concessum pro monasterio Sancti Eugenii in comitatu Senensi. 1150
    IX.---Concordia inter Heinricum Iu regem, et populum Pisanum, ubi pacta inter eos inita recensentur. 1151
    X.---Heinrici inter reges quarti, inter Augustos tertii Diploma, quo iura omnia ac priuilegia Farfensi cenobio confirmat et auget. 1153
    XI.---Confirmatio omnium bonorum et iurium facta monasterio S. Zenonis ueronensis ab Heinrico quarto rege, imperatore tertio. 1159
    XII.---Diploma Heinrici III imperatoris Rodulfo abbati Stabulensi concessum.---Confirmat omnes monasterii possessiones, immunitates et commutationes, aduocatorum iura limitat, et Malmundariensium audaciam compescit. 1160
    XIII.---Heinrici regis quarti, imperatoris tertii, diploma, quo nonnulla castella confirmat monasterio ueronensi S. Zenonis. 1162
    XIu.---Donatio Castri Noui, Campitelli, et Scorciaroli facta Cononi episcopo Mantuano, eiusque ecclesie, ab Heinrico rege Iu, imperatore III. 1163
    Xu.---Heinrici regis Iu, imperatoris III, diploma confirmatorium quorumlibet iurium Ticinensis Ecclesie. 1164
    XuI.---Decretum Heinrici imperatoris tertii promulgatum in placito Patauii habito pro tutela quorumdam bonorum, ad monachos Sancte Iustine Patauine spectantium. ibid.

ANGLORUM REGUM LEGES ECCLESIASTICAE ET DIPLOMATA.


AETHELREDUS II.
    LEGES ECCLESIASTICAE. 1165
    I. De denario sancte Ecclesie dando; et de decimatione thaynorum. 1166
    II. De ieiunio, et feriatione trium dierum ante festum sancti Michelis. 1167
    III. Quid regi et populo omni die sit cantandum. ibid.
    Iu. De consuetudinibus sancte Dei Ecclesie reddendis. ibid.
    u. Ne quis uendatur extra patriam. ibid.
    uI. De roboria. 1168
    uII. De eleemosynis, et rectitudinibus ecclesie. ibid.
    PRIuILEGIUM regis Aethelredi pro Ecclesia Cantuariensi. 1169

CANUTUS REX.
    LEGES ECCLESIASTICAE. 1171
    I.---De Deo, religione et rege debite colendis. ibid.
    II---De pace Dei, regis et ecclesiarum. ibid.
    III.---De multa pro dignitate ecclesie conferenda. ibid.
    Iu.---De reuerentia sacerdotibus prestanda. 1172
    u.---De purgatione ordinatorum. ibid.
    uI.---Exhortatio ad ecclesiasticos, ut sancte uiuant. 1173
    uII.---De coniugiis prohibitis. ibid.
    uIII.---De decimis reddendis. 1174
    IX.---De nummo Romano. ibid.
    X.---De primitiis seminum. ibid.
     XI.---De decimis ad ecclesiam thani pertinentibus. ibid.
    XII.---De pecunia pro lucernis. ibid.
    XIII.---De pecunia que dicitur symbolum anime, et de sepultura. ibid.
    XIu.---De Dei iuribus, festis et ieiuniis conseruandis. ibid.
    Xu.---De die Dominico. 1175
    XuI.---De ieiuniis. ibid.
    XuII.---De temporibus iustitie. ibid.
    XuIII.---Pia exhortatio ad confessionem et penitentiam. ibid.
    XIX.---Ad Eucaristiam et probitatem. 1176
    XX.---Ad fidelitatem erga dominos. ibid.
    XXI.---Ad Deum ex intimis colendum et fidem. ibid.
    XXII.---Ut Orationem Dominicam et Symbolum calleant. ibid.
    XXIII.---Ut exitialia fugiant. ibid.
    XXIu.---Et inter hec stuprum. 1177
    XXu.---Ut caueant sibi de tremendo iudicio. ibid.
    XXuI.---Ut episcopi et sacerdotes fide obeant officia. ibid.
    INCIPIT SAECULARE CONSILIUM. 1177
    I.---De iustitia efferenda. ibid.
    II.---De misericordia exhibenda in iudicio. ibid.
    III.---De Christiano non uendendo extra regnum. ibid.
    Iu.---De sagis, sortilegis, etc., eiiciendis. 1178
    u.---De gentilium superstitionibus abolendis. ibid.
    uI.---De homicidis peierantibus et mechantibus. ibid.
    uII.---Quod peccatum turpius sit in diebus et locis sacris, et maiores magis sunt plectendi. 1178
    uIII.---De ministrum altaris occidente. ibid.
    IX.---Ut rex sit ordinatis et alienigenis patronus. ibid.
    X.---De ministro altaris homicida. ibid.
    XI.---De ordinatum uinciente aut uerberante. 1179
    XII.---De ordinato capitis reo. ibid.
    XIII.---De reo confessarium petente. ibid.
    XIu.---De die Dominica et festis obseruandis. ibid.
    Xu.---De ieiunium uiolante. ibid.
    XuI.---Ut Quadragesima et festa non temerentur. ibid.
    XuII.---De Ecclesie debita ui detinente. ibid.
    XuIII.---De sacrum ordinem uiolante. 1180
    XIX.---De adulterio, ibid.
    XX.---De incestuosis. ibid.
    XXI.---De uiduam uiolante. ibid.
    XXII.---De uxoris adultere pena graui. ibid.
    XXIII.---De uxorato fornieante aut concubinam habente. ibid.
    XXIu.---Ut alienigene libidinosi eiiciantur. ibid.
    XXu.---Ut homicida in purgatione cadens episcopo tradatur. ibid.
    XXuI.---De eo qui excommunicatum uel ut exlegatum custodierit. ibid.
    XXuII.---De misericordia exhibenda. ibid.
    Pii regis pia peroratio. 1181
    CANUTI REGIS EPISTOLA ad Anglorum proceres missa Roma anno regni eius Xu, Domini 1031. 1181
    CANUTI REGIS DIPLOMATA ibid.
    I.---Ecclesiam Saluatoris in Dorubernia omnium Ecclesiarum regni Angligeni matrem et dominam confirmat. 1183
    II.---Charta Canuti pro cenobio S. Benedicti Hulmensi in agro Suffolciensi. 1184
    III.---Charta Canuti regis de corporis S. Mildrede, cum tota terra sua, in abbatiam S. Augustini Cantuarie translatione. 1185
    Iu.---S. Canuti regis priuilegium pro ecclesia S. Eadmundi. 1186
    u.---Charta regis Canuti, qua omnes causas insule Glastonie, tam ecclesiasticas quam seculares, abbatis supponit iudicio, ceteris exclusis potestatibus. 1188

MACCABAEUS REX SCOTORUM.
    LEGES ECCLESIASTICAE. 1189

S. EDWARDUS CONFESSOR.
    LEGES ECCLESIASTICAE.
    I.---De clericis et possessionibus eorum. 1191
    II.---De temporibus et diebus pacis regis. 1191
    III.---De iustitia sancte Ecclesie. 1191
    Iu.---De uniuersis tenentibus de Ecclesia. 1192
    u.---De reis ad ecclesiam fugientibus. 1192
    uI.---De fractione pacis Ecclesie. 1192
     uII.---De decimis ecclesie reddendis, de ouibus et porcellis. 1192
    uIII.---De apibus, et aliis multis minutis decimis. 1192
    IX.---De his qui ad iudicium ferri uel aque iudicati sunt per iustitiam regis. 1193
    X.---De denario sancti Petri, quod Anglice dicitur Romescot. 1193
    XI.---Quid sit danegeldum, et qua occasione sit constitutum. 1194
    XII.---De multimoda pace regis, etc. Item de manbota archiepiscopi, episcopi, etc. 1194
    XIII.---De thesauris in terra absconditis et inuentis. 1194
    XIu.---Quid sit regis officium, et de Carolo et Pippino exemplum. 1194
    Xu.---De baronibus qui suas habent curias et consuetudines. 1194
    XuI.---De sacha. 1194
    XuII.---De soca. 1194
    XuIII.---De thol. 1194
    XIX.---De theam. 1195
    XX.---De infangthefe. 1193
    XXI.---De Iudeis. 1195
    XXII---Decretum regis de usurariis. 1196
    LEGES ALIAE. 1195
    DIPLOMATA.
    I.---Charta regis Edwardi Confessoris, ecclesie Sancti Petri Westmonasteriensis confecta, in qua epistola Leonis pape IX, ad eumdem regem recitatur; sed preter multa intermedia dotationem sine dubio continentia desiderantur charte exordium quod harangiam uocant et conclusio. 1195
    II.---Pro eadem ecclesia S. Petri Westmonasteriensis. 1198
    III.---Pro eadem ecclesia Sancti Petri Westmonasteriensi.---Habentur in hac charta epistola regis Edwardi confessoris ad papam Nicolaum II, pro confirmatione priuilegiorum ecclesie Westmonasterii et epistola Nicolai pape II ad regem Edwardum Confessorem, qua petita annuit, et plura insuper priuilegia. 1199

STEPHANUS HUNGARORUM REX PRIMUS.
    S. Stephani uita, auctore Carthuitio episcopo. 1207
    CAP. I.---Sancti pater, natales uisionibus preuiis illustrati, baptismus, regni initia et cura religionis propagande, uictoria de rebellibus, et hinc monasterium S. Martini ex uoto fundatum. 1209
    CAP. II.---Cura promouende religionis, et multorum accessus Hungariam, constructum monasterium, erecti episcopatus, missus Romam legatus qui coronam regiam multaque priuilegia a pontifice obtinet, nuptie cum Gisela ac pia utriusque opera. 1213
    CAP. III.---Pietas in beatam uirginem, structa ornataque donis et priuilegiis ecclesia Albe regalis, fundationes pie Hierosolymis, Rome, Constanti opoli; misericordia et liberalitas regis, eiusdemque mirabilia. 1218
    CAP. Iu.---Bellum a Conrado imperatore illatum mira Dei prouidentia cito finitum, crebra sancti oratio et raptus, insigne seueritatis exemplum, morbus regis et obitus filiorum, uirtutes uarie. 1222
    CAP. u.---Morbus, et in eo detecta conspiratio quorumdam, beatus obitus, sepultura, decreta corporis eleuatio, ac mirabilia in apertione sepulcri facta. 1222
    CAP. uI.---Eleuatio corporis et miracula, mira dextere inuentio et integritas. 1230
    S. STEPHANI MONITA AD FILIUM. 1233
    S. STEPHANI LEGES. 1243
    S. STEPHANI PRIuILEGIUM. 1253

ANDREAS HUNGARIAE REX
    CONSTITUTIONES ECCLESIASTICAE. 1257

BRACILAUS DUX BOHEMIAE.
    LEGES. 1257

APPENDIX AD SAECULUM IX.


ANGILBERTUS PUSTERLA ARCHIEPISCOPUS MEDIOLANENSIS.
    Notitia historica. 1259
    RESCRIPTUM CONSULTATIONIS seu exhortationis episcoporum ad domnum Hludouicum imperatorem. 1259
    Angilberti priuilegium pro Ambrosiana basilica. 1263

ANDREAS BERGOMAS PRESBYTER.
    CHRONICON.

PETRUS BIBLIOTHECARIUS.
    HISTORIA FRANCORUM. 1279

 APPENDIX AD SAECULUM X.


ANONYMUS.
    PANEGYRICUS BERENGARII IMPERATORIS. 1283

SANCTA MATHILDIS REGINA.
    uita antiquior. 1311
    EPISTOLA MATHILDIS ad Misegonem II Polonie regem.
    Prefatio. 1327
    COMMENTARIUS critico-historico-exegeticus in eam epistolam. 1327
    CAP. I.---Modus historiam tractandi. 1327
    CAP. II.---Liber lithurgicus manuscriptus Caroli Magni et Alcuini describitur. 1329
    CAP. III.---Epistola dedicatoria Mathildis Sueue ad Misegonem. 1331
    CAP. Iu.---De litterarum forma et interpunctione manuscripti. 1331
    CAP. u.---Syntaxis singularis exemplum. 1333
    CAP. uI.---De Misegone III Polonorum duce. 1333
    CAP. uII.---Misego I e fontibus Polonorum. 1334
    CAP. uIII.---De eodem Misegone I secundum fontes Germanos. 1335
    CAP. IX.---Num Miseco primus rex potuerit nominari, et nunquid sit Misego noster. 1337
    CAP. X.---De Bolizlauo I patre Miseconis II. Totius Polonie imperium obtinet; imperatori auxilia subministrat. 1338
    CAP. XI.---Bolizlauus I Pommeranos et fortasse Porussos superat. 1339
    CAP. XII.---Adalberti uita et mors. 1340
    CAP. XIII.---Chrobatia a Bolizlauo I subacta. 1342
    CAP. XIu.---Otto III Gnesenam uenit. Archiepiscopi et episcopi ordinantur. 1341
    CAP. Xu.---Bolizlauus I Bohemian occupat Misnieque Marcam.
    CAP. XuI.---Bolizlauus I e Bohemia eiicitur. Lusatia amissa, sed recuperata. Pax facta. 1345
    CAP. XuII.---Bellum contra Wladimirum, Russorum principem magnum. 1347
    CAP. XuIII.---Bolislaui bellum contra imperatorem et Russos, federe iunctos. Pax cum Imperatore facta. 1348
    CAP. XIX.---Kioria capta a Bolizlauo et urbes Tscherwenice occupate. 1349
    CAP. XX.---Bolizlaui I coronatio secundum quosdam et mors. Posse Bolizlauum I quemdam fontem, etc., nominari. 1350
    CAP. XXI.---Misago II e Polonorum fontibus. 1350
    CAP. XXII.---Quid Repellius de Misegone ex Polonorum fontibus anseat. 1352
    CAP. XXIII.---Misego II e Germanorum fontibus. 1352
    CAP. XXIu.---De Rixa et Casimiro, et que de aliis Misegonis II filiis narrantur. 1355
    CAP. XXu.---Ad Misegonem II reuera scriptum esse nostrum librum anno, ut uidetur, 1027. 1359
    CAP. XXuI.---De Mathildis patre Hermanno. Nunquid Hermannus primus, tertiusue, an quartus? 1360
    CAP. XXuII.---De Hermanno II Sueuorum duce eiusque uxore Gerberga. 1361
    CAP. XXuIII.---De Hermanni II filiabus. De Gisela imperatrice et de N. uxore Adalberonis. 1363
    CAP. XXIX.---De Mathilde Gerberge  filia. 1364
    CAP. XXX.---Mathildis prior maritus Conradus Carinthie dux; eius filii. 1364
     CAP. XXXI.---Mathildis secundus maritus Fridericus II Lotharingine dux, eius filia Beatrix et neptis Mathildis marchionissa. 1366
    CAP. XXXII.---Librum nostrum non manu Mathildis propria scriptum, sed plurium Franco-Gallorum amanuensium opus uideri.
    CAP. XXXIII.---Bolizlauus I, utrum ante, an post S. Adalberti martyrium, Porussos subegerit? Pars minima subacta est; tempus dubium manet. 1368
    CAP. XXXIu.---Bolizlauus I iam rex nominari poterat, antequam ab Ottone III inuiseretur. In regia dignitate usus et abusus omnium populorum. 1370
    CAP. XXXu.---Nomina principum apud populos Slauonicos. 1375
    CAP. XXXuI.---Bolizlaui regia corona, lancea, uel sceptro, gladioque donatus ab Ottone III, »amicus populi Romani« nominatur. 1380
    CAP. XXXuII.---Corona in pictura nostra est ipsius corone Ottonum exemplar. Corona Longobardorum noua forma in sigilla Ottonum. 1382
    CAP. XXXuIII.---Noua in regem unctio per archiepiscopum Gnesnensem facta esse uidetur, apostolico id probante; filii una; et tributum Sancto Petro datum. 1385
    CAP. XXXIX.---Misego II, regia dignitate inter Polonos erat, inuitis Germanie scriptoribus, litteris uel Grecis imbutus, ut omnis Theophanonis imperatricis prosapia, etc. 1387
    CAP. XL.---Russos anno 1026 clade affectus fuisse, demonstratur. 1388
    CAP XLI.---A Misegone II paganos iam, aliosque Ecclesie Latine regique renitentes, defecisse. 1389
    CAP. XLII.---Uxor quedam Iuditha. Misegonis II genuisse uidetur filium  Bolizlauum iuniorem, paganorum siue Slauonico-Grece Ecclesie fautorem. 1392
    CAP. XLIII.---Misego II infelix, non quod imbellis erat, sed quod multos una undique hostes habebat. Regno expulsus Prage misere monachus fuit. Subita ualetudo et mors. 1393
    CAP. XLIu.---Rixa potest bis ex Polonia exsulasse et prior quidem cum filio Casimiro, posterior autem filium precessisse. 1394
    CAP. XLu.---Bolizlauus iunior paganis seu Greco-Slauonicis innisus, eiecto fratre Casimiro, rex Polonorum fit; sed mox a Christianis Latinis occiditur. Polonia diuisa; Christiani Latini Casimirum reuocant, Greci aut pagani breue per spatium Maslao utuntur rege. 1395
    CAP. XLuI.---Crudelitas Polonorum tunc temporis eadem, que ceterorum populorum. Russi, Bohemi, Hungari, Dani, Normanni, Germani.---Origo uocis Sklaue. 1396
    CAP. XLuII.---Cur Mathildis hunc librum ad Misegonem miserit. 1398

IOANNES SMERA POLOuECIUS.
    Notitia historica. 1405
    EPISTOLA AD WLADIMIRUM RUSSORUM REGEM. 1405
    FORMULES INÉDITES publiées d'après un manuscrit de la bibliothèque de Strasbourg, par M. Eugène de Rozière. 1407
    FORMULES INEDITES publiées d'après un manuscrit de la bibliothèque de Saint-Gall, par M. Eugène de Rozière. 1427




 FINIS TOMI CENTESIMI QUINQUAGESIMI PRIMI.


